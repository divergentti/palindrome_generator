2 Ammatillisen asiakastyön lähtökohtia

2.1 Ammatillisen kohtaamisen haasteita

Asiakaspalvelutyössä korostetaan usein tasavertaisen kohtaamisen ja asiakaslähtöisyyden merkitystä. Palveluammateissa tuo vaatimus on melko helppo toteuttaa asennoitumalla asiakkaaseen ystävällisesti ja olemalla kiinnostunut hänen tarpeistaan. Mutta minkälaisia haasteita toisen ihmisen kohtaaminen asettaa sosiaali—, terveys— tai kasvatusalojen työssä? Näillä aloilla on puhuttu paljon asiakas-, perhe— ja lapsikeskeisyydestä, joilla halutaan korostaa, että asiakas osallistuu hoidon suunnitteluun, perhetyö suunnitellaan perheen erityislaadun mukaan ja varhaiskasvatus toteutuu lapsen ainutlaatuisuutta tukien. Ongelmien luonne kuitenkin vaatii usein erilaisia tukitoimia ja jopa suoraa puuttumista, mikä rajoittaa luottamuksellista suhdetta ja asiakkaan
vaikuttamisen mahdollisuuksia. Tässä luvussa nostan esiin ammatilliseen kohtaamiseen liittyviä haasteita ja tarkastelen morovaikutusta osaamisen näkökulmasta. Lisäksi tarkastelen sosiaali- ja terveysalan työtä ohjaavia eettisiä periaatteita. Luvun lopussa esittelen vuorovaikutustutkimuksen näkökulmia, jotka pohjustavat tarkastelukulmaani dialogiseen kohtaamiseen.

Asiakkaan kohtaaminen on inhimillistä vuorovaikutusta, ja siihen kuuluu samanlaisia vuorovaikutuksen ilmiöitä kuin ihmisten kohtaamisiin yleensä. jokaisella meillä on erilainen tapa olla vuorovaikutuksessa, eivätkä vuorovaikutuksessa vaikuta niinkään yksittäiset tekemiset tai sanomiset vaan asenne, jolla toisen ihmisen kohtaamme. Asiakastyötä säätelevät aina myös yhteiskunnalliset ja institutionaaliset rakenteet. Ammatillisessa asiakastyössä on yhä useammin todisteltava työn vaikuttavuutta, mikä asettaa omat haasteensa asiakkaiden kohtaamiselle. Viime vuosina sosiaali- ja terveysalalla on omaksuttu monia liike-elämän toimintatapoja, mikä on aiheellisesti synnyttänyt pelkoa siitä, että asiakkaan auttaminen muuttuu liian taktiseksi eikä kohtaamista pidetä itsessään arvokkaana. Moni kantaa huolta siitä, muuttuuko kohtaava läsnäolo tehokkuusvaatimusten paineessa liian tekniseksi, lähinnä niiden sujuvaksi hoitamiseksi.

Näistä epäilyistä huolimatta prosessien kehittäminen ja kilpailu asiakkaista voivat tuoda myös paljon tervettä muutosta aika ajoin paikallaan junnaavaan auttamistyöhön, jossa sekä auttajat että autettavat voivat turhautua järjestelmien kankeudesta. Viime vuosina on puhuttu paljon suomalaisen sosiaali- ja terveyspalvelujärjestelmän ongelmista. Yhtenä ongelmana on pidetty sitä, että eri alojen
ammattilaiset eivät tee yhteistyötä, jolloin hoito- tai tukiprosessi näyttäytyy asiakkaalle hajanaisena ja asiakas voi joutua odottelemaan palvelua kohtuuttoman pitkiä aikoja. Tähän onkin pyritty etsimään ratkaisua lakisääteisillä määräajoilla (esim. hoitotakuu), joiden kuluessa asiakkaan on saatava palvelunsa. Suomalaista sosiaali- ja terveydenhuoltoa on moitittu myös liiallisesta
byrokratiasta, joka ilmenee esimerkiksi siten, että asiakas joutuu ottamaan yhteyttä useaan eri tahoon saadakseen palvelua sen sijaan, että palvelu olisi selkeämmin koordinoitu.

Ongelmista huolimatta suomalaista hyvinvointimallia pidetään varsin toimivana kokonaisuutena, ainakin, jos otetaan huomioon kaikkien kansalaisten yhtäläinen oikeus saada palvelua. Niin sanottuihin universaaleihin palveluihin ei liity tarveharkintaa, vaan niihin ovat oikeutettuja kaikki kansalaiset. Suomalaisten terveydentila on myös parantunut 2000-luvulla, ja samalla odotettavissa
oleva elinikä on jatkuvasti kasvanut. Lisäksi asiakastyötä pyritään koko ajan kehittämään entistä asiakaslähtöisemmäksi.

Asiakaslähtöisyyden kehittämisessä on kuitenkin otettava huomioon, että yrityselämässä käytävässä keskustelussa termiä ”asiakaslähtöisyys” käytetään eri tavalla kuin esimerkiksi auttamistyössä.3 julkisella sektorilla asiakas ei useinkaan itse maksa saamastaan palvelusta, vaan maksaja on esimerkiksi kunta tai valtio. Hyvän asiakaspalvelun hyötyä tai onnistumista ei siis voi arvioida palvelun kysynnän kasvun perustella, vaan hyvin toimiva julkinen palvelu voi näkyä myös kysynnän vähentymisenä: lyhentyneinä leikkausjonoina tai vähentyneinä potilasvahinkoilmoituksina tai lasten huostaanottoina. Palvelujen vaikuttavuutta kuvastaa myös ihmisten lisääntynyt hyvinvointi ja turvallisuuden tunne. Asiakastyön vaikuttavuudesta puhuttaessa ollaan kuitenkaan harvemmin kiinnostuneita vaikuttavasta kohtaamisesta tai yhteistoimimallisuudesta, vaikka oletettavasti näillä on vaikutusta myös hyviin tuloksiin.

Toini Harra on tarttunut tähän aiheeseen toimintaterapeuttien työtä tarkastelevassa väitöskirjassaan, jossa hän avaa mielenkiintoisesti terapeuttista yhteistoimintaa toimintaterapeuttien työssä. Hänen mukaansa esimerkiksi terapiakäytännöt nojaavat edelleen liiaksi perinteiseen, yksisuuntaisen vaikuttamiseen, vaikka asiakkaan ja työntekijän yhteistyösuhteella on suuri merkitys asiakkaan kuntoutumiselle.

Palvelujärjestelmissä kannetaan huolta siitä, miten nopeasti asiakkaat siirtyvät paikasta toiseen, kuinka paljon asiakkaita on, millä metodilla on todistettavasti vaikutusta tulokseen tai kuinka vähillä resursseilla asiakaspalvelu onnistutaan hoitamaan. Eräässä terapiamenetelmiä arvioivassa tutkimuksessa, jossa käytettiin laajoja aineistoja ja vertailtiin eri menetelmiä, havaittiin, että yksittäisellä menetelmällä ei sinällään ole yhtä suuri merkitys kuin sillä, minkälainen suhde asiakkaaseen syntyy.

Vuorovaikutus on kovin lavea käsite, johon kuuluvat yksilöiden, yhteisöjen, organisaatioiden ja kulttuurien välinen kommunikaatio ja suhteet. Kaikki kohtaamisen muodot eivät suinkaan ole positiivisia. Vuorovaikutus voi olla vallankäyttöä, yhteistyötä tai sosiaalisesti jaettuja sopimuksia ja sääntöjä. Lisäksi vuorovaikutukseen liittyviä käsitteitä on runsaasti, ja samoja käsitteitä käytetään hyvin eri tavoin eri yhteyksissä. Ihmissuhdealojen työntekijät puhuvat muun muassa verkostoitumisesta, asiakaslähtöisyydestä, dialogisuudesta, puoliammatillisuudesta tai voimaantumisesta. Aina ei ole helppoa tavoittaa työtapoihin viittaavien termien vivahde-eroja. Kohtaamiseen liittyykin paljon hienovaraisia sävyjä. Ne eivät ole yksittäisiä toimia, temppuja tai
vuorovaikutusoppeja, vaan ne ilmenevät siinä, miten olemme suhteissamme läsnä, miten näemme toisemme ja annamme toisillemme tilaa.

Vuorovaikutuksen monimutkaista problematiikkaa on yritetty ratkaista lukemattomilla erilaisilla terapiamenetelmillä ja hoito- ja kasvatusohjeilla. Niiden avulla on löydetty hyviä toimintamalleja, jotka antavat ammattilaiselle työkaluja asiakkaan kohtaamiseen. Kaikkiin ihmisiin ei kuitenkaan voi soveltaa samoja menetelmiä, sillä jokainen vuorovaikutustilanne on erilainen ja vahvasti
riippuvainen sen osapuolista. Ihmisten välisiin suhteisiin liittyviä asioita ei voi selittää pelkästään yksilön ominaisuuksilla tai joidenkin työmenetelmien suorilla vaikutuksilla. Onnistuneen kohtaamisen seurauksena asiakkaan elämässä voi tapahtua isoja muutoksia, jos hänessä itsessään syntyy halu toimia uudella tavalla kuin aiemmin.

Merkittävä dialogisuuden tutkija Jaakko Seikkula on kehitellyt erilaisia dialogisia menetelmiä. Viime vuosina hän on kuitenkin päätynyt siihen, että asiakaskohtaamisen onnistumisen kannalta metodia olennaisempaa on dialoginen elämäntapa. Tällainen lähestymistapa ilmenee kohtaamisissa, joissa ollaan kiinnostuneita toisen ihmisen maailmasta ja ajattelutavasta ja annetaan niille tilaa. Oletettavasti Seikkula pyrkii tällä näkökulmalla normalisoimaan dialogisen kohtaamisen taitoja laajemminkin osana ihmisten välistä kohtaamista, eikä sitä tulekaan hahmottaa pelkästään terapia-ammattilaisten osaamisalueena. Itsekin toivon, että lukija näkee hyvän vuorovaikutuksen mahdollisuuksia kaikkialla, missä toimimme toisten ihmisten kanssa, ei pelkästään ammatillisissa
tilanteissa. Sosiaalisella vuorovaikutuksella on omalakinen dynamiikkansa, joka on otettava huomioon asiakastyötä kehitettäessä. 

Kulttuurihistoriallisen kehityspsykologian uranuurtaja Lev Vygotski (1896—1934) kritisoi aikoinaan ajattelutapaa, jossa monia sosiaalisen elämän ilmiöitä pilkotaan eri osiin, joiden perusteella kokonaisuutta selitetään. Hän havainnollisti ajatustaan kermasta poimitulla esimerkillä: Vesi muodostuu vedystä ja hapesta. Vedellä voidaan sammuttaa tuli; vety palaa, ja happi edistää sen
palamista. Yksin vedyn ja hapen ominaisuuksilla ei siis voida selittää sitä, miksi tuli sammuu, jos sen päälle kaataa vettä.

Antti Särkelä on havainnollistanut samaa näkökulmaa perunan istutuksella: jos istutetaan peruna, voidaan siemenperuna jonkin ajan kuluttua poistaa ja kasvi jatkaa kasvuaan. Alkuperäisistä syistä nousee siis toisinaan seurauksia, joita ei voi enää palauttaa alkuperäisiin yhteyksiinsä.

Ihmisten välisten suhteiden vaikutukset eivät useinkaan ole suoraan tunnistettavissa, vaikka kuinka kehittelisimme hyvän suhteen vaikuttavuuden mittareita. Molemmilla osapuolilla, sekä auttajalla että asiakkaalla, on oma osuutensa vuorovaikutuksen onnistumisessa. Merkittävät kokemukset ja oivallukset syntyvät ihmisten välisissä suhteissa. Näissä suhteissa luottamus myös hyvin haavoittuvia, jos luottamus murtuu, jokainen ihminen tuo kohtaamiseen oman historiansa, kulttuurinsa ja uskomukset, joiden avulla hän jäsentää maailmaa. Ihmisten tavat hahmottaa maailmaa ovat kovin yksilöllisiä. Yksilöllisyys ei kuitenkaan sulje pois sitä seikkaa, että sosiaaliset suhteemme vaikuttavat ratkaisevasti myös yksilölliseen maailmaamme. Tätä voi havainnollistaa klassisella esimerkillä ihmisestä, joka keskellä yötä kompastuu autiolla torilla ja kaatuu. Vaikka hän on yksin, hän vilkaisee ensi töikseen ympärilleen ja tarkistaa, näkikö kukaan.

Ammatilliseen kohtaamiseen liittyy myyttejä ja kulttuurisia uskomuksia siitä, mikä on asiakassuhteessa kulloinkin liikaa, mikä liian vähän, milloin asiakasta tulee ymmärtää ja milloin on puolestaan tärkeä puuttua hänen ratkaisuihinsa. Usein alan opiskelija pohtii näitä kysymyksiä jo opiskeluaikanaan. Työssäoppimisen jaksoilla eteen voi tulla tilanteita, joissa omat tunteet saavat ylivallan ja asiakkaiden tilanteet elävät myös yöunissa. Ohjaustilanteissa keskustellaankin esimerkiksi ammatillisuuden merkityksestä.

Nykykäsityksen mukaan ammatillisuudella ei tarkoiteta sitä, että työntekijän on hallittava ehdottomasti tunteensa ja varottava tuomasta omia näkemyksiään esiin, kuten kenties aiemmin saatettiin ajatella. Seikkulan mukaan työntekijä voi eläytyä asiakkaan kokemuksiin tunnetasolla ilman, että hänen auttamiskykynsä siitä vaarantuu.

Myös Anja Koski-Jännes ja Viima Hänninen ovat kuvanneet, että asiakkaat saattavat kokea merkittäväksi dialogiseksi hetkeksi tilanteen, jossa he huomaavat myös auttajan silmän kostuvan asiakkaan kertoessa omasta tilanteestaan. Asiakastyö voi koskettaa ammattilaista hyvin emotionaalisesti, eikä näihin tilanteisiin voi antaa yleispäteviä ohjeita. On tärkeää luottaa omaan tunteeseen siitä, mikä on kussakin asiakastilanteessa sopivaa ja luontevaa, eikä inhimillistä kosketusta toiseen tule kokonaan pyrkiä hallitsemaan. Ammatillisuus on pikemminkin uskallusta asettua avoimesti asiakassuhteeseen, samalla kuitenkin tiedostaen ammattirooliin liittyvän vastuun. jokainen vuorovaikutusammattilainen kehittää ammatissaan oman näppituntumansa toisen
ihmisen kohtaamisen dynamiikkaan. Tapaamisissa hyödynnetään sekä kokemuksen että ammattikäytäntöjen kautta syntynyttä tietoa siitä, miten toinen kannattaa eri tilanteissa kohdata, eikä tuota ”tuntumaa” ole aina helppo sanallisesti määrittää.

Itse uskon, että paras tapa lähestyä asiakasta on olla ennen kaikkea oma itsensä, sillä asiakas tunnistaa heti, jos työntekijä yrittää olla jotakin muuta kuin on. Tämä pätee tosin kaikkeen muuhunkin vuorovaikutukseen. Ihmisillä on vuorovaikutuksen suhteen tarkka vainu, sillä teemme toisistamme paljon päätelmiä sanattomien viestien ja jo pelkän olemuksen perusteella.

Tapamme tarkastella asiakastyötä muuttuu ja kehittyy ajan saatossa. Parin viimeisen vuosikymmenen aikana käytyä keskustelua asiakastyöstä voisi luonnehtia tiivistäen seuraavasti: Ensin asiakas näyttäytyi pääasiassa toiminnan kohteena, jota pyrittiin eri tavoin selittämään ja tulkitsemaan. Tämän jälkeen kritiikki asiantuntijavaltaa kohtaan alkoi lisääntyä, ja kannettiin huolta siitä, miten saadaan asiakkaan ääni kuuluviin. Kun asiakkaan rooli oli vahvistunut, alettiin puhua myös dialogisen kohtaamisen merkityksestä ja luopua yksisuuntaisen kohtaamisen ajatuksesta. Esimerkiksi niinkin itsestään selvältä vaikuttava käsite kuin kuuntelu on eri aikoina ymmärretty hiukan eri tavoin. Asiantuntijakeskeisyyden näkökulmasta kuuntelu nähtiin ikään kuin välineenä asiakkaan tilanteen määrittämiseksi. Myöhemmin alettiin puhua empaattisesta kuuntelusta ja aktiivisesta kuuntelusta, joilla korostettiin erityisesti herkkyyttä asiakkaan omien ajatusten ja kokemusten kuulemiselle. Tähän tulivat mukaan myös erilaiset palautejärjestelmät, joissa
alettiin kerätä asiakkaan kokemuksia palvelusta. Myöhemmin alettiin puhua dialogisesta kuuntelusta, jossa aktiivinen kuuntelu nähdään molemminpuolisena oppimisprosessina.

Jokaisella ihmisellä on yksilöllinen tapansa kohdata toinen ihminen. Toisilla on siihen enemmän valmiuksia kuin toisilla, ja toisten puolestaan pitää harjoitella asiaa enemmän. Kaikilla on mahdollisuus kehittyä vuorovaikutustaidoissaan, mutta koskaan siinä ei voi tulla valmiiksi. Kasvatuspsykologi Vance R. Peavy puhuikin viisauteen perustuvasta auttamistyöstä, jossa työntekijät ovat hereillä eivätkä hyljeksi uusia ideoita juuttumalla esimerkiksi vanhoihin ajattelutapoihin, jotka eivät uudessa tilanteessa enää toimi.

Dialogisuuden kannalta on kuitenkin tärkeää ymmärtää, että viisaus rakentuu vuorovaikutuksessa muiden kanssa.

2.2 Osaamisen eri ulottuvuudet

Kyky ja halu oppia uutta ovat tärkeimpiä aiheettomia kalleuksiamme. Oppiminen on perinteisesti kuulunut kouluun ja opiskeluun, mutta nykyisin myös työelämässä on kehitettävä jatkuvasti omaa osaamistaan. Toimintaympäristön muutokset edellyttävät uudenlaisia työ— ja ajattelutapoja, joissa edistetään yhteistyötä eri toimijoiden kanssa. Siten vuorovaikutus on hyvin olennainen osa
ammatillista osaamista. Havainnollistan tässä luvussa vuorovaikutusosaamisen suhdetta muihin osaamisalueisiin jakamalla nämä alueet kolmeen luokkaan, joita kutsun substanssiosaamiseksi, prosessiosaamiseksi ja vuorovaikutusosaamiseksi.

Osaamista tarkasteltaessa näkökulmaa ei tule tarkentaa liian kapeaksi, sillä tämä johtaa helposti lähinnä työn eri osa-alueiden tekniseen erittelyyn. Substanssiosaaminen sisältää olennaisten tietojen ja taitojen hallinnan, jota toiset osaamisen muodot täydentävät. Vuorovaikutusosaamiseen liittyy kyky vastavuoroiseen, ideoivaan kommunikaatioon asiakkaan, hänen läheistensä tai toisten ammattilaisten kanssa. Prosessiosaamiseen kuuluu prosessien eteenpäin viemiseen liittyviä taitoja. Eri osaamisalueiden erottelu mahdollistaa sen, että kaikki hyvän asiakastyön edellytykset tulevat huomioiduiksi.

Satu Ylinen on jäsentänyt gerontologisen eli ikääntyneisiin keskittyvän sosiaalityön asiantuntijuutta kolmella ulottuvuudella, jotka ovat muodollinen tietotaito, menetelmällinen tietotaito ja eettinen asiantuntijuus. Näissä on paljon yhtymäkohtia edellä kuvaamani jäsennyksen kanssa, eikä näitäkään osa—alueita ole helppo ymmärtää irrallaan muista vastaavista malleista. Muodollinen tietotaito on lähellä substanssiosaamista, metodologinen taas vuorovaikutusosaamista. Eettisen asiantuntijuuden voisi sijoittaa osaksi kaikkia.

Tässä kirjassa en kuitenkaan avaa syvemmin osaamiseen liittyvää keskustelua, sillä se veisi tarkastelua liiaksi ammattikasvatuksellisiin kysymyksiin. En myöskään tarkemmin erittele ammatillisessa koulutuksessa yleisesti käytettyjä tasoluokituksia, joissa usein erotetaan toisistaan perustason ja edistyneemmän tason ulottuvuuksia ja erotellaan erilaisia tiedon lajeja
(esim. teoreettinen, käytännöllinen, intuitiivinen tai menetelmällinen tieto).14 Näissä luokituksissa ei juuri ole kiinnitetty huomiota vuorovaikutuksen hienosäätöihin tai osaamisen yhteistoiminnallisiin näkökohtiin. Pitäydynkin osaamisen sosiaalipsykologisessa tarkastelussa, jotta vuorovaikutuksen merkitys tulisi ymmärrettäväksi osana ammatillista osaamista.

Substanssiosaaminen
Monilla ammattialoilla on perinteisesti arvostettu sitä, että ammattilainen todella tuntee oman alansa. Tästä käytetään usein nimitystä substanssiosaaminen. Substanssi tarkoittaa asiasisältöä, ainetta ja ainesta. Äärimmilleen substanssiosaaminen painottuu ammateissa, joissa on keskitytty hyvin kapean erityisalueen hallintaan. Sosiaali-, terveys— tai kasvatusalan ammattilaisen kohdalla
substanssiosaaminen pitää sisällään tietoa alan lainsäädännöstä ja työmenetelmistä mutta myös työtä ohjaavista käsitteistä ja teorioista. Esimerkiksi sairaanhoitajan tulee tuntea hoidollisia menetelmiä, ymmärtää sairauden ja sen hoitoon liittyviä syy-yhteyksiä sekä hallita hoitotyön keskeiset teoriat. Sosiaalityöntekijän substanssiosaaminen rakentuu esimerkiksi lainsäädännön ja
palvelujärjestelmän tuntemisesta ja vuorovaikutusmenetelmistä mutta myös yhteiskunnallisia ilmiöitä kuvaavien teorioiden tuntemisesta. Toimintaterapeutin on puolestaan hallittava erilaisia arviointimenetelmiä ja niiden käyttömahdollisuuksia sekä ymmärrettävä ihmisen kuntoutumiseen liittyviä prosesseja.

Sosiologi Anthony Giddensin mukaan asiantuntija voi olla kuka tahansa henkilö, joka kykenee osoittamaan, että hänellä on tiettyjä erityisiä taitoja tai tietyntyyppistä tietoa, jota esimerkiksi maallikolta puuttuu. Asiantuntijan ja maallikon suhteessa on kysymys taitojen ja informaation epätasapainosta, joka mahdollistaa toisen auktoriteettiaseman. Lisäksi asiantuntijatiedolla on
taipumusta kasaantua, mikä puolestaan johtaa asiantuntemuksen erikoistumiseen ja hajoamiseen yhä kapea-alaisemmaksi.

Substanssiosaamisen kohdalla puhutaan yleensä ammatin perusteiden hallinnasta, joka on tärkeä lähtökohta myös vuorovaikutus- ja prosessiosaamiselle. Substanssiosaaminen on kuitenkin riittämätön ilman muita osaamisalueita. Esimerkiksi opettaja voi hallita hyvin oman alansa tietoperustan ja tuntea laajasti opettamansa aiheen ilmiökenttää. jos hän kuitenkin on kömpelö
vuorovaikutustilanteissa eikä yhteistyö kollegoiden kanssa oikein luonnistu, puuttuu häneltä selkeästi vuorovaikutusosaamista.

Tällaisessa tilanteessa vahvakin tietotaito jää eräässä mielessä käyttämättä. jos opettajalta puuttuu taito luotsata oppilaiden oppimisprosessia kunkin yksilölliset tarpeet huomioiden, on prosessiosaamisessa puutteita. Vastaavasti esimerkiksi sairaanhoitaja tai lääkäri voi hallita erinomaisesti alansa keskeisen tietoperustan ja hoitomenetelmät. Tuo tieto on kuitenkin edellä kuvatussa merkityksessä riittämätöntä, ellei hän onnistu motivoimaan asiakasta hoitoon tai tukemaan siihen liittyvissä toimissa, minkä kautta työn tulokset vasta syntyvät.

Ammattilaisen asiantuntemus lisää luonnollisesti luottamusta häntä kohtaan. Substanssiosaaminen luo omaan työhön varmuutta ja auttaa soveltamaan tietoa joustavasti eri tilanteissa. Substanssiosaaminen on ollut perinteisesti hyvin arvostettua monilla aloilla, ja aiemmin se ymmärrettiin nykyistä kapeammin oman asiantuntija-alueen hallintana. Toisinaan laaja-alainen osaaminen nousee hyvin tärkeään asemaan, kuten esimerkiksi johto- ja kehittämistehtävissä tai projekti- ja hanketyössä. Laaja-alaista osaamista tarvitaan myös moniammatillisten tiimien koordinoinnissa, jossa on tärkeä hahmottaa riittävästi eri asiantuntija-alueita ja hyödynnettävä kulloinkin tarvittavaa erityisosaamista.

Substanssiosaamiseen liittyvää tietotaitoa voidaan myös tarkastella dialogisuuden näkökulmasta. Tällöin olennaista on se, miten ammattilainen käyttää substanssiosaamistaan suhteessa muiden asiantuntijuuteen laajentaen näin omaa osaamistaan.

Itse toimin aikoinani sosiaalialan opettajana terveysalan oppilaitoksessa, jossa jaoin saman työhuoneen kahden hoitotyön opettajan kanssa. Yhteinen kehittymisemme opettajina on hyvä esimerkki siitä, miten substanssiosaaminenkin voi laajentua toisten asiantuntemusalueelle. Tutustumisvaiheessa kukin meistä korosti oman ammattialansa (sosiaaliala tai terveysala) erityisyyttä, mutta ajan saatossa, yhteisten tehtävien myötä, huomasimme käyttävämme samoja käsitteitä. Oman alan erilaisuutta korostava puhe oli hävinnyt, ja meistä kaikista oli tullut identiteetiltämme sosiaali- ja terveysalan opettajia.

Substanssiosaaminenkin kehittyy siis kiinteässä suhteessa eri alojen ammattilaisten kanssa, jolloin on mahdollista myös tunnistaa selkeämmin oman työn kytkös muihin ammattialoihin. Liikkuessamme vieraammalla alueella opimme kysymään asioita monella tavalla emmekä pidä omaa tietämystämme itsestäänselvyytenä. Sosiaalipsykologi Jaana Venkulan mukaan pelkästään kapea-alaisen erityisosaamisen parissa työskentely saattaa estää vaihtoehtoisten ongelmanratkaisutaitojen kehittymisen. Hän nostaa esiin esimerkin toisen maailmansodan aikaisten sukellusveneiden miehistöistä, jotka olivat tottuneet epämääräisiin ongelmanratkaisutilanteisiin ja
selvisivät hengissä useammin kuin rutiininomaiseen päättelyyn harjaantuneet lentäjät.

Tulevaisuuden asiantuntijatyö nähdäänkin aiempaa laaja—alaisemmin, ja nykyisin puhutaan jaetusta alueesta, kollektiivisesta asiantuntijuudesta, jossa oman alan asiantuntijatieto rakennetaan osaksi yhteistä tietämystä.

Prosessiosaamisessa tärkeä käsite on aika. Kohtaaminen nähdään tavoitteellisena, monivaiheisena prosessina, ja tunnistetaan, että asiakkailla on erilaisia tekemisen rytmejä. On hyvä myös tarkastella kriittisesti sitä, miten itse vie asioita eteenpäin tai muotoilee tavoitteita. Etenenkö liian nopeasti, tai edistänkö vain omaa agendaani? Kiirehtiminen johtaa helposti liian tekniseen ohjaamiseen, jonka vaara piilee kaikessa ohjaustyössä. jotta muutoksiin liittyvät haasteet olisi helpompi tunnistaa, on tärkeää pohtia sitä, mitkä asiat voisivat estää tavoitteen saavuttamisen. Minkälaisia ristiriitaisia motiiveja, yrityksiä ja erehdyksiä olen itse kohdannut yrittäessäni muuttaa toimintatapojani? Usein pienikin muutos saavutetaan useiden yritysten, pettymysten, mutta myös pienten onnistumisten kautta. Prosessiosaaminen on olennainen taito myös työyhteisöjen kehittämisessä, sillä yhteisötkin ovat ristiriitaisia muutospyrkimyksissään. Kehittämistyössä on tärkeä nähdä pikemminkin ihmisen toiminnan jännitteisyys, inhimillinen rosoisuus, kuin olettaa, että kykenemme aina etenemään johdonmukaisesti tavoitteesta toiseen. Muutoksissa sekä vanhat että uudet asiat kulkevat rinnakkain. Vanhaa ihannoidaan, uutta odotetaan, mutta samalla sitä myös epäillään. Organisaatiotutkija Edgar H. Schein käytti tällaisesta ilmiöstä jäävuorivertausta: hän kuvasi, kuinka ajan myötä jäävuoren eri kerrokset sekoittuvat ja pintaan nousee vettä syvyyksistä. Uudessa tilanteessa ei koskaan eletä pelkästään nykyhetkessä, vaan asioita katsotaan myös eletyn elämän näkökulmasta.

Prosessiosaamisessa korostuvat siis ohjaukselliset taidot. Esimerkiksi motivoitaessa asiakasta diabeteksen hoidossa on tärkeää suhteuttaa oma asiantuntijatieto asiakkaan henkilökohtaisiin arvostuksiin ja toimintakäytäntöihin, ja vasta tämän jälkeen on mielekästä etsiä yhdessä keinoja elämäntapojen muuttamiseen. Ohjaus— ja neuvontatehtävissä tietoa saatetaan jakaa liian nopeasti
ilman, että on otettu selvää, mitä asiakas jo itse tietää asiasta, mitä asioita hän on yrittänyt tehdä tai mikä on hänen motivaationsa muutokseen. Tällaista kiirehtimistä kuvaa seuraava esimerkki: Eräs vanha rouva kotiutettiin sairaalahoidosta, ja kotiuttamisen apuna toimi kotiutustiimi, johon kuuluivat lähihoitaja ja fysioterapeutti. He kävivät alussa kaksi kertaa päivässä rouvan kotona tukeakseen kuntoutumista. Rouvaa kuitenkin ärsyttivät suuresti nuo ”kuntoutusintoilijat”, joiksi hän heitä nimitti. Hän kertoi, että lähihoitaja oli pyytänyt rollaattorilla kulkevaa vaikutusta keittiöön sanoen mairealla äänellä: ”Opetellaanpas rouva nyt tiskaamaan!” jos työntekijät olisivat vaivautuneet ottamaan selville asiakkaan lähtökohtia, olisi tullut ilmi, että rouva oli entiseltä ammatiltaan kotitalousopettaja, joka edelleen teki pieniä keittiöaskareita aktiivisesti. Tiskaaminen oli kuulunut hänen päivittäisiin rutiineihinsa. Sen lisäksi, että tässä tapauksessa ei selvitetty asiakkaan tietämystä asiasta, siinä myös loukattiin hänen ammatti-identiteettiään - rouva kun oli usein puhunut ylpeästi ammatistaan, joka selvästi oli tärkeä osa hänen identiteettiään.

Viime vuosina sosiaali- ja terveydenhuollossa on otettu yhdeksi toiminnan kehittämistä ohjaavaksi näkökulmaksi niin sanottu Lean-malli, jonka alkuperä on japanilaisissa autotehtaissa. Vaikka ensi tuntumalta autojen valmistusprosessin toimintamallien soveltaminen ihmisiin tuntuu vieraalta, voidaan monia mallin oivalluksia hyödyntää myös sosiaali- ja terveydenhuollossa. Lean-
mallissa korostetaan, että työprosessit tulee märitellä yhdessä eivätkä työtavat voi perustua pelkästään yksilöllisiin toimintatapoihin.

Asiakkaan tulee saada tasalaatuista palvelua riippumatta siitä, kuka hänen asiaansa hoitaa. Tässä yhteydessä puhutaan myös asiakasprosessin standardoimisesta siten, että se on ennustettava, läpinäkyvä ja helposti arvioitava. Prosessissa ei saa syntyä hukka-aikaa (odottelua, viivyttelyä tai virheitä), vaan tekemisten pitää tuottaa lisäarvoa asiakkaalle. Sosiaali- ja terveydenhuollossa tämä
tarkoittaa, että asiakas ei joudu turhaan monimutkaisiin palveluverkostoihin, joissa hän ei hyödy saamastaan tuesta. Lean-mallia tutkineet liiketaloustieteilijät Niklas Modig ja Pär Ahlström kuvaavat, miten organisaatioiden prosesseihin liittyy monenlaisia pullonkauloja, jotka hidastavat asiakkaan saamaa palvelua. Pullonkaulat lisäävät asiakkaan prosessin läpimenoaikaa, ja palvelu viivästyy turhaan.

Lean-ajattelussa korostetaan myös palvelun oikea-aikaisuutta. Modig ja Ahlström havainnollistavat tätä jalkapallo-ottelulla, jossa prosessi virtaa eteenpäin pelaajien siirrellessä palloa sen ollessa koko ajan liikkeessä. jokaisen pelaajan tehtävänä on etsiä pallolle sopivaa reittiä maaliin. Maalin tekeminen jalkapallossa on sama asia kuin se, että ammattilainen hankkii ja tuottaa asiakkaalle tämän tarvitsemaa palvelua sekä tekee niitä asioita, jotka edistävät asiakkaan tilannetta. Nuo toimet tehdään juuri silloin, kun hänen tilanteessaan on tarpeellista. Osaamisen kannalta on tärkeää, että kaikki hallitsevat yhteiset säännöt ja saman pelistrategian sekä pystyvät näkemään samanaikaisesti koko kentän ja hahmottamaan sekä oman roolinsa että muiden asemat kokonaisuudessa.

Jalkapalloa on käytetty esimerkkinä laajemminkin kuvattaessa tiimien yhteistoimintaa. Vuorovaikutuksen osapuolilla on oltava hyvä pelinlukutaito, heidän on osattava mukauttaa toimintansa muiden toimintaan, tiedettävä, missä mennään ja tuettava myös toisten osuutta kokonaisuudessa.

Ammattilaisten keskinäinen yhteistyö lisää asiakkaan turvallisuuden tunnetta ja luottamusta
palvelujärjestelmään. Ei kuitenkaan riitä, että prosessit ovat selkeitä ammattilaisille, jos asiakasta ei kyetä informoimaan riittävän selkeästi tai tarjoamaan tukea palvelun kokonaisuuden ymmärtämiseen. Anneli Hujala ja Johanna Lammintakanen ovat tutkineet paljon palvelua tarvitsevien asiakkaiden hoitopolkuja. He ovat nostaneet esiin sen asiakkaiden kannalta tärkeän seikan, että hyvässä palvelupolussa on tärkeää kuvata myös se henkilö, joka toimii oppaana matkalla.

Prosesseja kehitettäessä pyritään tunnistamaan erilaisia asiakasryhmiä, jotka tarvitsevat erilaista tukea. Näistä puhutaan asiakassegmentteinä. Asiakkaita ryhmitellään esimerkiksi ennaltaehkäisevää tukea tarvitseviin, riskiryhmiin, konkreettista tukea tai hoitoa tarvitseviin tai esimerkiksi kertaluontoisesti tai pitkäkestoisesti apua tarvitseviin asiakkaisiin. Asiakaskohtaamisen kannalta
on tärkeää, ettei ammattilainen puhu segmenteistä asiakkaalle, sillä asiakkaalle prosessi on aina ainutlaatuinen. Hallinnollinen kieli ei kuulu asiakaskohtaamiseen, mutta se voi toimia ammattilaiselle taustalla olevana ohjenuorana. Joustavia asiakasprosesseja ei myöskään tule tulkita siten, ettei asiakaskohtaamisessa olisi tilaa yksilöllisyydelle tai että kaikki asiakaskohtaamiset minimoitaisiin tai eriytettäisiin siten, ettei missään asioissa astuttaisi toisten tontille. Todellinen vaikuttavuus syntyy juuri rajoilla, joissa yhteistoiminta tiivistyy siten, että asiakas kokee olevansa hyvissä käsissä.

Tätä ajatusta havainnollistan seuraavalla esimerkillä, jossa ”liimaus” ei toiminut asiakkaan kannalta kovinkaan inhimillisesti: Asiakas oli terveyskeskuspäivystyksessä jalassaan olevan mahdollisen tukoksen vuoksi. Kun hän pääsi röntgentutkimukseen, hänet otti vastaan kaksi lääketieteen opiskelijaa, jotka pyysivät saada tehdä tutkimuksen ensin ja siten harjoitella laitteen käyttöä.
Opiskelijat käyttivät tovin tutkiakseen asiakkaan jalkaa, minkä jälkeen paikalle saapui varsinainen röntgenlääkäri. Hän ei juurikaan tervehtinyt asiakasta, vaan alkoi nopeasti tutkia jalkaa ultraäänilaitteella. Hän ei myöskään kysynyt opiskelijoilta, mitä he olivat havainneet. Kun tehtävä oli hoidettu, lääkäri sanoi opiskelijoille, että ”Iholla olevaa geeliä emme pyyhi, vaan se kuuluu hoitajille.” Hän poistui paikalta mukanaan hiukan ihmettelevät lääkärikokelaat. Potilas jäi makaamaan hoitopöydälle odottaen hoitajaa, joka jonkin ajan kuluttua marssi ovesta sisään, pyyhki geelit potilaan jalasta, tokaisi: ”Saatte poistua" ja osoitti ovea. Tässä esimerkissä röntgenlääkäri oli omaksunut prosessiajattelun tiukimman version, jossa jokainen vain hoitaa nopeasti osansa. Myös paikalle tullut hoitaja hoiti toimensa ikään kuin jonkin koneiston osana. Potilaalle tämä näyttäytyi hyvin epäinhimillisenä, ja hän koki itsensä täysin toiminnan kohteeksi, jonka kanssa ei edes tarvinnut keskustella - keskusteluun olisi mennyt liian paljon aikaa.

Prosessien kehittäminen edellyttää sekä ennustettavuutta että tilan antamista luovuudelle, ennen kaikkea eettiselle harkinnalle. Jos tuottavuuden vaatimus tulkitaan pelkästään kustannustehokkuuden maksimoinniksi, johtaa se väistämättä epäinhimilliseen
asiakastyöhön. Yhä useammin saa lukea surullisia esimerkkejä siitä, miten esimerkiksi vanhusten kotihoidossa asiakkaan luona käytettävä aika on minimoitu. Erään lehden kolumnissa kodinhoitaja tilitti, että ”Aikaa on 15 minuuttia — ja saman vartin aikana pitäisi myös viedä laboratorionäytteet terveyskeskukseen, jonne ajaa asiakkaan luota 10—15 minuuttia.”23 Tulevaisuudessa vanhustenhoidossa hyödynnetäänkin entistä enemmän robotteja, jotka ohjelmoidaan myös kommunikoimaan asiakkaiden kanssa.

Edellä kuvatun esimerkin valossa voisi olettaa, että robotti on asiakkaalle jopa inhimillisempi vaihtoehto kuin töitään koneellisesti suorittava hoitaja, joka uupuu mahdottoman tehtävänsä edessä.

Hoito— ja palveluprosessia suunniteltaessa on tärkeä tunnistaa asiakkaan elämään kuuluvat henkilöt, joilla on vaikutusvaltaa asioiden kulkuun. Henkilökohtaisissakaan asioissa päätöksemme ovat harvoin kokonaan omiamme, sillä suhteemme muihin ihmisiin ohjaavat toimintaamme tiettyyn suuntaan. Toimintatutkimuksen pioneeri Kurt Lewin tutki 1940-luvulla perheenäitien
vaikutusvaltaa, kun Yhdysvalloissa haluttiin muuttaa perheiden mokailutottumuksia. Lewin havaitsi, että mokailuun liittyvä tieto kulkee monissa kanavissa pysähtyen kuitenkin aina välillä niin sanottuihin portinvartijoihin, jotka tässä tapauksessa olivat muita perheenäitejä — huolimatta siitä, että miehet tekivät tuohon aikaan monia muita päätöksiä perheessä.

Sekä asiakastyössä että kehittämistyössä onkin tärkeää ottaa kaikki avaintoimijat mukaan tukemaan prosessia.

Prosessiosaamiseen liittyy myös dokumentointi, jonka merkitys on korostunut kaikissa työtehtävissä. Asiakastyössä joudutaan dokumentoimaan monia asioita ja laatimaan asiakassuunnitelmia, joilla on tarkoitus tehdä työn sisällöt ja niihin liittyvät tavoitteet sekä asiakkaalle että kollegoille näkyviksi. Hyvää ja läpinäkyvää kirjaamista ammatillisessa siakastyössä ohjaa kaikkia hallinnollisia toimia koskeva julkisuusperiaate, joka tarkoittaa, että kaiken julkisen toiminnan tulee olla avointa ja läpinäkyvää.

Hyvän asiakastyön on siis ulotuttava myös dokumentointiin. Dokumentoinnissa on tärkeä muistaa, että asiakasta koskeva tieto kirjoitetaan asiakasta kunnioittaen, mutta samalla on tuotava esille olennainen tieto, jolla on vaikutusta hänen saamansa palvelun toteutumiseen. Asiakaskohtaamisessa kirjaamisen ajankohtaa ja tapaa on kuitenkin tärkeä miettiä tarkkaan, jottei se hallitse kohtaamista.
Psykoterapeutti Mikael Leiman suosittelee, että ohjaustilanteista olisi yleensä hyvä jättää muistilehtiöt pois, sillä ne rajaavat aina asiakkaaseen kohdistuvaa huomiota.

Vuorovaikutusosaaminen

Vuorovaikutusosaaminen käsittää kaikki kommunikoinnin ja suhteiden luomisen taidot, joita on tutkimuskirjallisuudessa kuvattu varsin moninaisin eri käsittein. Anne Laajalahti tarkastelee viestintäalan väitöskirjassaan vuorovaikutusosaamisen kehittymistä tutkijoiden työssä. Hänen mukaansa vuorovaikutusosaamisesta puhuttaessa painotetaan varsin erilaisia ulottuvuuksia, kuten teknisiä taitoja, viestintää, erilaisia kykyjä, valmiuksia tai oppimista. Siihen liitetään yleensä viestinnän selkeys, tarkkuus, ymmärrettävyys ja dialogisuus, mutta myös tehokkuus ja tarkoituksenmukaisuus. Tehokkuudella tarkoitetaan sitä, miten viestinnän tavoitteet
saavutetaan vuorovaikutustilanteessa. Tarkoituksenmukaisuus viittaa tilanteeseen sopivaan ja sosiaalisesti hyväksyttävään käyttäytymiseen. Laajalahti itse paikantaa vuorovaikutusosaamisen erityisesti ihmisten keskinäiseen kanssakäymiseen liittyväksi osaamiseksi. Vuorovaikutusosaamisen käsite on edesauttanut sitä, että aiemmin monet itsestään selvät tai näkymättömät asiat
tehdään näkyväksi osaksi työn vaikuttavuutta.” Hyvää kohtaamista on kasvatustieteissä määritelty myös kommunikatiivisen oppimisen käsitteellä, joka ei esimerkiksi opetus- ja ohjaustyössä perustu suoritukseen vaan ennen kaikkea molemminpuolisiin oivalluksiin.

Vuorovaikutusosaaminen edellyttää näiden vuorovaikutussuhteiden hienosäätöjen ymmärtämistä ja kykyä kommunikoida toisten ihmisten kanssa tavalla, jossa oma tieto sulautuu osaksi yhteistä tietoa. Vuorovaikutusosaaminen on nostettu yhdeksi tulevaisuuden keskeisistä osaamisalueista esimerkiksi määriteltäessä sosiaalityön koulutuksen tuottamaa osaamista. Tätä perustellaan sillä, että asiakkaan ihmisarvoinen kohtaaminen edellyttää taitoa kohdata erilaisuutta sekä vaikeita ja vaativia tilanteita eettisesti kestävällä, ongelmien ratkaisua edistävällä tavalla.

Myös terapiatyön tuloksellisuutta koskevissa tutkimuksissa niin sanotuilla interpersoonallisilla taidoilla on havaittu olevan merkitystä esimerkiksi sille, kuinka herkästi asiakas keskeyttää terapiaprosessin. Tällaisiksi taidoiksi määritellään kyky luoda yhteistoiminnallinen suhde asiakkaaseen, empatia, aitous, asiakkaan kunnioittaminen ja taito jäsentää keskustelun sisältöä konkreettisesti.

Itse hahmotan vuorovaikutusosaamisen lähinnä rohkeutena astua asiakkaan kanssa samalle tietämättömyyden alueelle etsien sieltä yhdessä uusia oivalluksia. Toki tämä edellyttää myös morovaikutukseen olennaisesti vaikuttavien tekijöiden tunnistamista sekä omien vuorovaikutustaitojen kehittämistä. Kun ihmisten kohtaamiseen kehitellään erilaisia työmenetelmiä, mukaan tulee helposti myös markkinoinnin elementti. Filosofi Elisa Aaltola pohtii samaa kysymystä tarkastellessaan empatiaa. Hänen mukaansa vaarana on, että eläytyminen toisen asemaan muuttuu ikään kuin taktiseksi, jolloin se voi kadottaa jotain perusolemuksestaan.

Vuorovaikutusosaaminen on vaativa ammatillisen osaamisen alue, sillä ihmisten välisissä suhteissa emme koskaan voi olla valmiita tai varmoja jonkin lähestymistavan toimivuudesta. Asiakkaiden tilanteet ovat myös usein vaikeita, eikä asiakas aina itse edes halua osallistua keskusteluun. Toisinaan hän saattaa myös kohdistaa työntekijää kohtaan aggressiota, tai tilanne voi kehittyä muutoin hankalaksi. Alaa opiskelevan saattaa olla lohdutonta kuulla, ettei tällaisiin tilanteisiin ole patenttiratkaisua, sillä jokainen tilanne tuo mukanaan omat yllättävät muuttujansa. Silti jokaisen ammattilaisen on tärkeä asennoitua tilanteeseen rauhallisesti ja tehdä töitä ymmärtääkseen, mitä asiakas haluaa viestiä, ja tarttua hänen ideaansa. Tätä on kuvattu virittäytymisen taitona, jossa osataan altistua vieraille ja poikkeuksellisille asioille. Tällöin myös empatian taito kehittyy ja kykenemme asettumaan toisen ihmisen asemaan ymmärtäen asioita hänen näkökulmastaan. Tämä edellyttää vaivannäköä ja astumista pois omalta mukavuusalueelta. Kun oivallamme jotakin uutta, tiedämme, että olemme hiukan lähempänä asiakkaan kokemusmaailmaa, emmekä tulkitse hänen
tilannettaan kaavamaisesti.

Digitalisaatio on tuonut auttamistyöhön uusia vuorovaikutuksen areenoita ja vaikuttanut tapaamme toimia toisten ihmisten kanssa. Ihmiset yhdistävät jokapäiväisissä toimissaan sujuvasti sekä kasvokkaisen että virtuaalisen kommunikoinnin muotoja. Tällaista elämäntavan ja vuorovaikutuksen muutosta on kuvattu eräänlaiseksi sulautuvaksi elämänpiiriksi (blended living), jossa kasvokkaisen ja virtuaalisen todellisuuden eri muodot kietoutuvat luontevasti toisiinsa.

Myös ammattilainen voi kohdata asiakkaita verkkoyhteisöissä tai tarjota heille henkilökohtaista tukea verkossa. Esimerkiksi kriisityötä tehdään yhä enemmän myös verkkopalveluissa, joissa asiakas voi halutessaan esiintyä nimettömänä. Verkkopalvelut tarjoavat hyvän mahdollisuuden palveluun henkilöille, joille palvelut ovat esimerkiksi etäisyyksien vuoksi vaikeasti saavutettavissa. Verkkopalvelut ovat niin sanottuja matalan kynnyksen palveluita, jotka tarjoavat asiakkaalle usein mahdollisuuden päästä helposti pidempiaikaisen ammattiavun piiriin.

Verkkopalvelujen vuorovaikutus on kuitenkin erilaista kuin kasvokkaisissa kohtaamissa. Esimerkiksi Anne Rahikka on tarkastellut sosiaalityön alaan kuuluvassa väitöskirjassaan verkkoauttamista dialogisen kohtaamisen näkökulmasta. Hänen mukaansa ammattilaisen tehtävänä on suunnata keskustelua pois esimerkiksi hyvin regressiivisistä keskusteluista, mikäli ne vain
vahvistavat osallistujien avuttomuuden kokemusta. Keskusteluissa, joissa joku ryhmän jäsenistä nostaa esiin hyvin henkilökohtaisia, traumaattisia kokemuksiaan, keskustelun ohjaajan tehtävä on edistää viesteillään keskustelun osallistujien turvallisuudentunnetta.

Verkkoyhteisöissä, kuten yleensäkin ryhmän toiminnassa, yhden henkilö ahdistava kokemus tarttuu helposti muihin. Verkossa tätä ryhmän dynamiikkaa on usein vaikeampi tunnistaa, tai viestit saatetaan ymmärtää väärin, kun kommunikointi perustuu pelkästään sanalliseen viestintään.

Digitalisaation myötä olemme päivittäin yhteydessä erilaisiin laitteisiin ja niiden mahdollistamaan vuorovaikutukseen. Dialogisia menetelmiä tutkinut Kai Alhanen tarkastelee kriittisesti tätä mobiilipainotteista elämäntapaa, joka vaikuttaa myös tapaamme kohdata ihmisiä ja saattaa jopa heikentää vuorovaikutustaitojamme. Hän ilmaisee huolensa siitä, että olemme vaarassa joutua
eräänlaiseen konekytkentään, jossa esimerkiksi viihde-elektroniikka suuntaa huomiokykyämme inhimillisen kohtaamisen kustannuksella.

Viime aikoina myös julkisuudessa on keskusteltu siitä, että sosiaalinen media ja sähköiset viestintävälineet eivät kehitä ihmisten kykyä empaattiseen ajatteluun. Lisäksi ne voivat antaa liian helpon keinon kohdella toisia kaltoin joutumatta ottamaan vastuuta toiminnastaan. Myös sähköpostikeskustelut aiheuttavat usein väärinymmärryksiä, eivätkä hymiöt ja emojit riitä
ilmaisemaan sosiaalisten suhteidemme hienojakoisuutta. Informaatiotulva kasvaa koko ajan, ja jokaisen meidän on opittava suodattamaan siitä itsellemme olennainen tieto. Myös asiakkaat hankkivat tietoa hyvinvointiin liittyvistä kysymyksistä yhä enemmän verkkojen välityksellä ja kantavat myös aiempaa enemmän vastuuta omasta hoidostaan.

Digitaalisten välineiden on väitetty vähentävän ihmisten keskinäistä yhteisöllisyyttä. Yhteiskuntatieteilijä ja teologiatutkija Sakari Taipale on kuitenkin kumonnut tämän epäilyn esitellessään tutkimustuloksiaan, joiden mukaan esimerkiksi yhteisöpalvelu WhatsApp itse asiassa lisäsi perheiden keskinäistä yhteisöllisyyttä. Erityisesti isien ja isovanhempien osallisuus lasten päivittäisessä arjessa lisääntyi.

Myös hyvinkin iäkkäät ihmiset voivat saada elämäänsä vaihtelua mobiililaitteiden tai tietokoneiden välityksellä. Esimerkiksi edesmennyt äitini opetteli 90-vuotiaana iPadin käytön, minkä lisäksi hän oppi käyttämään sähköpostia, Skypeä ja Googlea. Myöhemmin hänelle luotiin läheisistä koostuva Facebook-ryhmä. Ympäri Suomea asuvat lapset ja lastenlapset olivat näin etäisyyksistä huolimatta läsnä hänen arjessaan. Vuorovaikutusosaamisen kannalta onkin tärkeää tunnistaa, millainen vuorovaikutus missäkin ympäristössä ja minkälaisilla viestintävälineillä on mahdollista, milloin digitaaliset välineet edistävät ja milloin puolestaan rajoittavat vuorovaikutusta.

Oheiseen kuvioon (kuvio 1) on koottu edellä kuvatut osaamisalueet. Substanssiosaaminen rakentuu kunkin ammattialan tietotaidosta, joka syntyy sekä koulutuksen että kokemuksen myötä. Vuorovaikutusosaamisen hallitseva kykenee rakentamaan tietoa yhdessä muiden kanssa ja luomaan vastavuoroista suhdetta erilaisten vuorovaikutuskanavien kautta. Prosessiosaaminen sisältää
sananmukaisesti ymmärrystä prosesseista ja siitä, miten niitä voidaan luotsata eteenpäin hyödyntämällä myös aikaa tarkoituksenmukaisesti. Vaikuttavassa asiakastyössä kaikkien osa-alueiden hallinta on välttämätöntä.

Vuorovaikutusosaaminen ei yksin tee kenestäkään ammattilaista, mutta siinä kehittyminen edesauttaa vaikuttavaa asiakastyötä. Asiantuntijuutemme ei myöskään muodostu pelkästään ammatissa tai koulutuksessa opituista tiedoista ja taidoista vaan myös
kokemuksistamme, joita hankimme erilaisissa arkielämän tilanteissa ja rooleissa. Ammattilaiset harvoin rohkenevat tuoda esiin kokemusten merkitystä osana asiantuntijuuttaan. Usein korostetaan pelkästään muodollisessa koulutuksessa hankittuja taitoja. 

Kasvatustieteilijät ovat kuitenkin jo pitkään tuoneet esiin, että ihminen oppii muuallakin kuin koulunpenkillä. Erilaiset arjen tilanteet, matkat, harrastukset tai esimerkiksi elokuvat voivat olla varsin opettavaisia myös ammattiin oppimisen kannalta. Perheenäiti tai —isä voi oppia tärkeitä johtamisen taitoja organisoidessaan perheensä arkea, vaikka hänellä ei muutoin olisikaan
varsinaista johtamiskokemusta. Myös Toini Harran tutkimuksessa toimintaterapeutit hyödynsivät lasten kanssa työskennellessään kokemuksiaan äitinä.

Tulevaisuuden osaamista määritettäessä puhutaankin geneerisistä taidoista, joilla tarkoitetaan sellaisia taitoja, joita voidaan soveltaa mihin tahansa työhön. Tällaisten taitojen myötä meillä on enemmän liikkumavaraa toimia nopeasti muuttuvissa toimintaympäristöissä. Taidot kohdata ihmisiä ja tehdä yhteistyötä ovat tärkeitä geneerisiä taitoja, joita tarvitsemme kaikilla työelämän alueilla. Ajan henkeä kuvaa myös vahva erikoistumisen vaatimus. On selvää, että omaa asiantuntemusta on
tärkeää kehittää huippuunsa, mutta samalla on oltava valmis myöntämään omien tietojensa vaillinaisuus ja luottamaan muiden asiantuntemukseen.



2.3 Asiakastyön eettiset lähtökohdat

Eettiset periaatteet

Sosiaali- ja terveysalojen ammattilaisilla on hyvin yhtenäinen eettinen toimintaperusta, jossa korostetaan inhimillisen kohtaamisen merkitystä sekä asiakkaan oikeuksia vaikuttaa itseään koskevaan päätöksentekoon. Yksi tärkeä eettistä toimintaa ohjaava arvo on ihmisarvo, joka on kirjattu myös kansainvälisiin ihmisoikeussopimuksiin. Lisäksi asiakastyötä ohjaavat kansalaisten perusoikeudet, jotka säädetään kansallisessa perustuslaissa. Monilla ammattialoilla on myös alakohtaisia eettisiä periaatteita, jotka ohjaavat ammatinharjoittamista. Sosiaali-, terveys-, kasvatus- ja opetusaloilla on joitakin painotuseroja työn erilaisten sisältöjen ja toimintaympäristöjen vuoksi.

Taulukkoon 1 on koottu sosiaali— ja terveysalan työtä ohjaavat periaatteet. Valtakunnallinen Eettinen neuvottelukunta (ETENE) seuraa sosiaali- ja terveyspalvelujen eettistä tilaa eri osa—alueilla ja antaa niihin liittyviä suosituksia palvelujen tuottajille. Eettisiä näkökulmia tulee tarkastella laajasti yhteiskunnan ja organisaatioiden rakenteiden, yhteisöjen ja yksilöiden kannalta. Eettisesti kestävää toimintakulttuuria ja asianmukaista palvelua kansalaisille luodaan kaikilla noilla tasoilla.

 ETENE2013 Valtakunnallinen eettinen neuvottelukunta

    • Ilman kohtuuttomia viiveitä
    • Ihmisarvon kunnioitus (inhimillinen kohtelu, luottamuksellisuus ja yksityisyyden suoja, hyvä vuorovaikutus ja rehellisyys sekä tiedonsaannin, yksilön vaikuttamismahdollisuusien ja itsemääräämisoikeuksien hyväksyminen)
    • Itsemääräämisoikeus
    • Oikeudenmukaisuus
    • Hyvä ammattitaito ja hyvinvointia edistävä ilmapiiri
    • Yhteistyö ja keskinäinen arvonanto

Talentia2017 mukaan:
    • Ihmisarvo ja oikeudenmukaisuus
    • Itsenäisyys ja elämänhallinta
    • Syrjinnän ja väkivallan vastustaminen
    • Syrjäytymisen ehkäiseminen
    • Asiakkaan yksityisyyden suojaaminen
    • Asiakkaan osallisuus
    • Asiakkaan itsemääräämisoikeus


Kaikissa tilanteissa ei ole helppoa toimia eettisten periaatteiden mukaisesti. Myös työn edellytykset voivat asettaa rajoja niiden toteutumiselle. Moni ammattilainen haluaisi käyttää asiakkaan kohtaamiseen enemmän aikaa kuin kiireinen työtahti mahdollistaa.

Asiakkaan akuutti hätä ja hänen kokemansa avuttomuus voivat aiheuttaa työntekijälle eettisesti kuormittavia ongelmanratkaisutilanteita. Esimerkiksi sosiaalityöntekijöiden työhyvinvointia koskevissa tutkimuksissa on tuotu esiin, että sosiaalityöntekijät ovat muihin kuntatyöntekijöihin verrattuna kaikkein kuormittunein työntekijäryhmä, mikä ilmenee muun muassa psyykkiseen stressiin liittyvinä sairauspoissaoloina.

Myös Maija Mänttäri-van den Kuip on todennut väitöskirjassaan, että sosiaalityöntekijöistä lähes 40 prosenttia kokee, että heidän mahdollisuutensa tehdä ammattieettisesti vastuullista sosiaalityötä ovat
heikentyneet viime vuosina. Uupumiseen saattaa liittyä myös empatiaväsymys, joka voi syntyä jatkuvasta toisten ihmisten hädän kokemisesta. Asiakkaan hätä tarttuu, eikä auttaja enää pysty erottamaan toisen tunteita omistaan.

Tällainen kuormitus asettaa alan koulutuksille omat haasteensa. Opiskelijoiden tulee kyetä kehittämään valmiuksiaan kohdata vaikeita päätöksentekotilanteita sekä henkilökohtaisia ja yhteisöllisiä keinoja selviytyä työssä.

Ihmisten tasa-arvon ja yhdenvertaisuuden edistämiseksi on säädetty yhdenvertaisuuslaki ja laki naisten ja miesten tasa-arvosta. Lainsäädännöllä turvataan ihmisten yhdenvertainen kohtelu, ehkäistään eriarvoisuutta ja varmistetaan yhdenvertaiset mahdollisuudet saada palveluita tai osallistua yhteiskunnan toimintaan. Esimerkiksi vammaisten henkilöiden osallisuutta voidaan
edistää apuvälineiden, esteettömän ympäristön ja henkilökohtaisten avustajien tuella. 

Yhdenvertaisuuden vaaliminen ilmenee siinä, miten organisaatiot ja työyhteisöt jokapäiväisissä toimissaan edistävät erilaisen asiakkaan tai työtoverin osallistumismahdollisuuksia esimerkiksi työjärjestelyillä, tilan muutostöillä tai kommunikoinnin apuvälineillä. Erityistä tukea tarvitsevan ihmisen ei tarvitse kamppailla selviytyäkseen elämästään yhteiskunnassa, vaan yhteisöjen tulee luoda olosuhteet, joissa kaikkien osallisuus tulee mahdolliseksi.

Kielenkäyttö on yksi keskeinen keino edistää yhdenvertaisuutta. Anglosaksisella kielialueella on perinteisesti käytetty kohteliaisuussyistä etunimen edessä puhuttelumuotoja ”herra”, ”neiti” ja ”rouva” (Mr, Miss ja Mrs). Puhuttelukäytäntö asemoi naiset sen mukaan, ovatko he naimattomia vai naimisissa. 1990-luvun kuluessa naisten titteli onkin käytännön tasa-arvoistamiseksi muutettu muotoon Ms. Myös yhdenvertaismislaki edellyttää, että asiakkaiden yhdenvertaisuuteen kiinnitetään huomiota, esimerkiksi käyttämällä niin sanottua sukupuolineutraalia kieltä silloin, kun se on mahdollista. Tämä tarkoittaa esimerkiksi sitä, että asiakaspalvelussa puhuttaisiin asiakkaalle ”vaimon” tai ”miehen" sijaan ”puolisosta”. Ammattilainen ei voi tietää asiakkaan seksuaalista suuntautumista, joten siihen liittyviä oletuksia ei ole hyvä esittää. Yhdenvertaisuuden kannalta stereotyyppisten oletusten kyseenalaistaminen on tärkeää.

Yhdenvertaisuuden edistäminen kielenkäytössä on otettu myös Suomessa vakavasti, mistä kertoo esimerkiksi se, että avioliiton vihkikaavasta suunnitellaan korjattavaksi kohdat ”tahdotko ottaa vaimoksesi/mieheksesi" ilmaisulla ”aviopuolisoksesi”. Myös mies—päätteisten ammattinimikkeiden (esim. puhemies, lautamies, lakimies ja esimies) käyttö on herättänyt julkista keskustelua. 2000-luvun Suomessa näiden nimikkeiden suuri määrä (jopa 400 kpl) tuntuu kummalliselta jäänteeltä. Myös Yhdysvalloista liikkeelle lähtenyt Me too —kampanja on nostanut esiin sukupuolten välisen tasa-arvon merkityksen pyrkien vähentämään naisiin kohdistuvaa häirintää. Yhdenvertaisuuden kannalta on kuitenkin tärkeää todeta, että sukupuoliseen häirintään syyllistyvät sekä miehet että naiset.

Yhdenvertaisuutta voi edistää käyttämällä asianmukaista kieltä. Hyvienkin käsitteiden kanssa on kuitenkin oltava valppaana, sillä toisinaan sopimattomia asioita perustellaan positiivisilla käsitteillä. Esimerkiksi eräässä työyhteisössä oli työntekijä, joka kohteli kollegoitaan hyvin epäasiallisesti puuttumalla toisten tekemisiin usein huutaen ja haukkuen. Yksi työntekijöistä puhui asiasta
esimiehelleen, joka vähätteli tilannetta sanoen: ”Antaa kaikkien kukkien kukkia. Meidän on tärkeä sietää erilaisuutta.” Tuossa tilanteessa esimies ei suinkaan edistänyt moniarvoista työyhteisöä, vaan päinvastoin positiiviseen käsitteeseen (moniarvoisuus) vedoten ylläpiti epäasiallista ilmapiiriä.

Toisinaan eettisten periaatteiden vaaliminen vaatii erityisiä ponnisteluja tai uhkaa hyvien arvojen puolustajan asemaa yhteisössä. Filosofi Maija—Riitta Ollilan mukaan moraalifilosofeja on aina askarruttanut kysymys siitä, miksi pitäisi olla moraalinen maailmassa, jossa muut menestyvät polkemalla toisten oikeuksia. Miksi moraalittomalla toiminnalla pääsee pidemmälle? Ollilan mukaan moraalia ei tule tarkastella pelkästään yhteisön sen hetkisen moraalikäsityksen perusteella, vaan on aina pyrittävä tavoittelemaan mahdollista asiantilaa. Moniarvoisuuden arvostamisella ei voi perusteella mitä tahansa, sillä silloin menetettäisiin moraalin parantava näkökulma. Ollilla mainitsee tästä esimerkkinä naisten ympärileikkauksen ja kysyy, uhrataanko tällaisessa tilanteessa ihminen krrlttuurille.45 Samanlaisia kysymyksiä on nostanut esiin Johanna Hurtig, joka on tutkinut vanhoillislestadiolaisten yhteisöllistä väkivaltaa, jossa lapsiin kohdistuvia julmuuksia perustellaan hyvillä tarkoitusperillä. Tähän teemaan palaan tuonnempana pohtiessani pahuuden piilottelua yhtenä ammatillisen auttamisen ongelmatilanteista.

Vaikka eettiset periaatteet korostavat asiakkaan oikeutta olla määrittelemässä ja päättämässä itseään koskevista asioista, saatetaan asiakkaan kuuleminen tai yhteistyö hänen kanssaan ymmärtää hyvin monella tavalla. joskus asiakkaan kuuleminen sekoittuu tiedottamiseen tai tiedonkeruuseen, eikä asiaa välttämättä puntaroida yhdessä.

Toisaalta asiakas ei aina ole edes siinä tilassa, että hän kykenisi ottamaan kantaa omaan avun tarpeeseensa. Tällöin tarvitaan ihmisiä, jotka toimivat niin sanotusti asiakkaan äänenä ajaen hänen oikeuksiaan. Asiakas, jolla on esimerkiksi muistisairaus tai päihdeongelma, ei aina kykene täysivaltaiseen päätöksentekoon omissa asioissaan. Vanhusoikeuden tutkija Anna Mäki-Petäjä-Leinosen mukaan tällöinkin on tärkeä muistaa, että asiakkaan mahdollisuus vaikuttaa asioihin tehdään kaikin tavoin mahdolliseksi. Näissä tilanteissa työntekijä tai asiakkaan läheinen toimii usein asiakkaan päätöksenteon apuna. Ammattilaisten on tärkeä hyödyntää asiakkaan läheisiä päätöstä tukevan tiedon hankkimisessa, sillä läheiset yleensä tietävät, miten asiakas on vastaavissa tilanteissa aiemmin toiminut. Heidän tietojensa varaan rakentuu asiakkaan oletettu tahto. Aina läheiset eivät kuitenkaan ole vilpittömästi edistämässä asiakkaan tahtoa. Työntekijän onkin oltava valppaana ja pyrittävä tunnistamaan tilanteita, joissa läheisten ääni osoittautuu pikemminkin heidän oman tahtonsa ilmaukseksi. joissakin tapauksissa se voi olla myös läheisen kaltoinkohtelua.

Myös valinnanvapaus kuuluu taulukossa 1 esitettyihin periaatteisiin. Se taas liittyy kiinteästi sote— ja maakuntauudistukseen, jossa kuntien sosiaali— ja terveyspalvelut organisoidaan uudelleen. Hallituksen esityksen mukaan Suomeen muodostetaan 18 maakuntaa, jotka hoitavat niille laissa säädettäviä sosiaali- ja terveydenhuollon ja pelastustoimen tehtäviä.

Tässä uudistuksessa yhdeksi keskeisimmistä kysymyksistä on nostettu ihmisen vapaus valita tarvitsemiaan palveluja joko julkiselta, yksityiseltä tai kolmannelta sektorilta. Jari Pirhonen ja Jutta Pulkki kuitenkin kritisoivat tätä pääministeri Sipilän keskustahallituksen asettamaa, valinnanvapauteen liittyvää tavoitetta. Heidän mukaansa valinnanvapaus sopii huonosti palvelujen kehittämistä ja järjestämistä johtavaksi arvopohjaksi, sillä palvelujen käyttäjät ovat usein haavoittuvassa tilanteessa olevia ihmisiä, joiden todellinen valinnanvapaus on rajallinen. Kun ihminen on avun tarpeessa, hänen suurin toiveensa on saada apua, ei olla vapaa valitsemaan?"

Hoivatutkijat ovatkin huolissaan liberaalista politiikasta lainatusta valinnanvapauden käsitteestä, johon liittyy ajatus siirtää vastuu yksilölle itselleen. Kaikilla ihmisillä ei ole voimavaroja tehdä rationaalisia valintoja ja puntaroida erilaisten vaihtoehtojen välillä tai riittävää tietoa tai ymmärrystä päätösten tekemiseen. Aika näyttää, tuoko valinnanvapaus palveluihin tärkeää joustoa ja
valinnaisuutta, mitkä asiakasryhmät siitä hyötyvät ja ketkä puolestaan eivät.  Itsemääräämisoikeuteen liittyviin kysymyksiin palaan uudelleen luvussa 6 tarkastellessani lähemmin asiakkaan toimijuutta.

Moraalinen toimijuus asiakasyössä

Etiikassa on kyse moraalifilosofiasta, jossa tarkastellaan eettisiä ja moraalisia kysymyksiä. Moraalin sosiaalinen tehtävä on säädellä ihmisten käyttäytymistä ja keskinäisiä suhteita sekä antaa heille arvoihin pohjautuvia päämääriä. Moraalikäsitykset ovat luonteeltaan yhteisöllisiä ja kulttuurisia, ja ne ovat riippuvaisia kunkin yhteiskunnan ja aikakauden arvoista. Sosiaalityön tutkijat Suvi Kaitakari ja Kirsi Juhila pohtivat, että moraalisia ratkaisuja tehdään aina jossakin institutionaalisessa kontekstissa, jossa kategorisoimme asioita. Tällaiset luokitukset (ikävaihe, rotu, diagnoosi, sukupuoli) otetaan usein annettuina eli ”luonnollisina”, vaikka ne ovat aina sidoksissa
kulttuuriin sekä yhteisön arvo- ja monijärjestelmään. Kaitakarin ja Juhilan mukaan jonkin kategorian valitseminen on aina moraalinen teko, vaikka sitä ei tulekaan arkisissa toimissaan miettineeksi.

Vaikka rakenteet luovat toiminnalle edellytykset, jokainen työntekijä on itse vastuussa hyvän palvelun toteutumisesta. Lisäksi on tärkeä tunnistaa asiat, joihin voimme vaikuttaa, sekä ne, jotka ovat oman vaikutuspiirimme ulottumattomissa. Aulikki Kananojan mukaan on tärkeä kyetä erottamaan ongelmat, jotka johtuvat siitä, että emme tiedä, mikä on oikein, sekä ne ongelmat, jotka johtuvat siitä, että emme toimi oikein, vaikka tiedämme, miten olisi toimittava. Jälkimmäisessä tapauksessa joudumme eettisen valintatilanteen eteen. Sosiaalityön eettisiä kysymyksiä tutkineen Sarah Banksin mukaan eettisiä ristiriitoja ei kuitenkaan pystytä ratkaisemaan pelkästään niistä kirjoitettujen sääntöjen tai ohjeiden perusteella, vaan monissa tilanteissa ammattilainen joutuu
luottamaan intuitioonsa siitä, mikä on kulloinkin sopiva ratkaisu. jälkimmäistä Banks kuvaa moraalilähtöiseksi toiminnaksi, joka ei perustu pelkästään tunnustettujen periaatteiden noudattamiseen. Banksin mukaan eettinen dilemma syntyy usein tilanteessa, jossa on kaksi periaatteessa yhtä hyvää ratkaisua, joiden väliltä on valittava. Ammattilaisen on tunnistettava ratkaisuihin liittyviä riskejä ja mahdollisuuksia, mutta ennen kaikkea tehtävä tiivistä yhteistyötä toisten ammattilaisten kanssa.

Moraalinen ajattelu edellyttää empatiaa. Elisa Aaltolan mukaan empatia kehittyy, kun kykenemme samastumaan toisen henkilön tilanteeseen ja omaksumaan jotakin hänen maailmastaan. Lähestymme silloin toista ihmistä subjektina sen sijaan, että yrittäisimme sijoittaa hänet objektin tavoin osaksi omaa maailmankatsomustamme. Aaltola vertailee erilaisia empatian muotoja, joissa kussakin on omat ansansa. Nämä muodot ovat kognitiivinen, projektiivinen, simuloiva, affektiivinen, ruumiillinen ja reflektiivinen empatia.

Kognitiivinen empatia on kyky havaita toisten tunteita ilman, että uppoudumme niihin. Projektiivista empatiaa Aaltola kuvaa tutulla vertauskuvalla toisen saappaisiin astumisesta: pyrimme ymmärtämään toista kuvittelemalla itsemme samaan tilanteeseen. Tähän hyvää tarkoittavaan empatian muotoon voi kuitenkin liittyä itsekkäitä tarkoitusperiä, sillä katsomme maailmaa ikään kuin itsemme kautta. Sen sijaan esimerkiksi simuloiva empatia menee askeleen pidemmälle kysymällä, miltä toisesta tuntuu. jos esimerkiksi menemme keskelle sitä todellisuutta, jossa ihminen elää, pystymme paremmin koskettamaan hänen maailmaansa.

Esimerkiksi kotikäynnillä asiakkaan luona tämän tilanne hahmottuu hyvin toisella tavalla kuin vastaanotolla, sillä asiakas käyttäytyy eri tavoin tutussa ympäristössä. Koti on asiakkaan hallinnoima tila, jossa hänen oma asiantuntijuutensa vahvistuu, sillä ammattilainen joutuu
minimoimaan oman valtansa ja kunnioittamaan asiakkaan elämänpiiriä ja sen sääntöjä.

Aaltolan määrittelemä affektiivinen empatia on tunteisiin vetoavaa empatiaa: koemme toisen tilanteen hyvin vahvasti, ja toisen tunteet tulevat hyvin lähelle, jopa täyttävät meidät. Ruumiillinen empatia on osa kehomme eleitä, liikkeitä, aisteja, ääniä ja kykyä olla kosketuksissa muiden kehojen kanssa. Aaltola mainitsee tästä esimerkkinä eläinten oikeudet. Ruumiilliseen empatiaan liittyykin
myös kyky kunnioittaa muiden olentojen erilaisuutta ja yksilöllisyyttä. Viimeisen, reflektiivisen empatian, Aaltola määrittelee suhteellisen harvinaiseksi empatian muodoksi. Siinäkin voi kuitenkin kehittyä harjoittelemalla ja tarkkailemalla sitä itsessään ja ympärillään. Tällöin kykenemme katsomaan omia tunteitamme ja muiden tunteita laajemmassa kokonaisuudessa ja suhteuttaen ne
yhteiskunnalliseen ja kulttuuriseen paikkaansa, jolloin myös ymmärrämme, että mielenliikkeet ovat suhteellisia, eivät absoluuttisia.

Aaltolan jaottelu tuo asiakastyön vuorovaikutuksen tarkasteluun tärkeitä sävyeroja ja ennen kaikkea sen oivalluksen, että hyvät aikomukset, tunteet ja asiakkaan asemaan eläytyminen eivät riitä. Asioita on kyettävä katsomaan riittävän läheltä, jotta saa kosketuksen toiseen, mutta myös etäisyys antaa monissa asiakastilanteissa paremman näkökyvyn.

Yksilön moraali kehittyy iän myötä. Suomalaisten arvojen ja moraalin tutkijana tunnetuksi tullut Klaus Helkama on tutkinut lapsen moraalista kehitystä. Hän on hyödyntänyt yhdysvaltalaisen psykologin Lawrence Kohlbergin jaottelua moraalin kehityksen neljästä vaiheesta, joita hän on taas kehitellyt eteenpäin. Tutkimuksissaan Kohlberg seurasi kouluikäisten poikien moraalisen päättelyn muutosta haastatellen heitä eri ikäkausina. Pojille esitettiin erilaisia ongelmallisia tilanteita, ja heitä pyydettiin perustelemaan, mitä heille kerrotun tarinan keskushenkilön tulisi tehdä ja miksi. Esitettyihin ongelmiin ei ollut yhtä oikeaa vastausta. Haastatteluissa pyrittiin selvittämään, miten pojat käsittelivät moraalisia ongelmia.

Kohlberg esitti tutkittaville lyhyen tarinan, jota kutsutaan Heinzin dilemmaksi: Heinzin vaimo on vakavasti sairas ja tarvitsee erittäin harvinaista lääkettä pian tai muuten hän kuolee. Vain yksi apteekkari maailmassa valmistaa tuota lääkettä. Lääkkeen kehittäminen on vaatinut häneltä paljon aikaa ja työtä, ja siksi hän vaatii lääkkeestä kalliin hinnan. Heinz saa kasaan vain puolet
lääkkeen hinnasta. Heinz vie rahat apteekkarille, kertoo kuolemaisillaan olevasta vaimostaan ja pyytää tätä antamaan lopulle summalle maksuaikaa. Apteekkari ei suostu tähän. Epätoivoisena Heinz murtautuu apteekkiin ja varastaa lääkkeen vaimolleen.

Esikonventionaalisella tasolla lapsi ajattelee hyvin mustavalkoisesti ja konkreettisesti. Hyvä ja paha perustuvat lapsen mielessä rangaistuksiin ja palkintoihin. Hän haluaa välttää pahaa ja rangaistuksia eikä kykene vielä erittelemään toisten ihmisten motiiveja.

Konventionaalisella tasolla lapsi oppii, että muillakin on vastaavia pyrkimyksiä kuin hänellä itsellään. Oman edun tavoitteluun tulee mukaan myös niin sanottu reilun vaihdon moraali. Tällöin lapsi oppii ymmärtämään paremmin myös pelisääntöjen logiikkaa. Kolmannella, konventionaalisella tasolla lapsi alkaa ymmärtää jo laajemmin hyvien ihmissuhteiden ja sosiaalisten järjestelmien moraalia. Tässä vaiheessa lapsi hakee entistä enemmän muiden ihmisten hyväksyntää ymmärtäen myös, että ihmiset voivat ajatella asioista eri tavoin. Neljättä, postkonventionaalista tasoa kutsutaan periaatteiden tasoksi, jossa lapsi alkaa hahmottaa osallisuutensa isommassa sosiaalisessa järjestelmässä pohtien myös ihmisyyteen liittyviä kysymyksiä. Lapsi ymmärtää lait yhteiseksi velvollisuudeksi hyvien asioiden ylläpitämiseksi ymmärtäen myös, että toisista ihmisistä on pidettävä huolta.”

Kohlbergin teorian kautta voidaan ymmärtää moraalisen ajattelun eri ulottuvuuksia. Teoriaa on kuitenkin kritisoitu siitä, että siinä ei huomioida moraalisen ajattelun sukupuolisensitiivisyyttä, sillä tutkimus kohdistui pääasiassa chicagolaisiin, valkoihoisiin poikiin. Tältä osin teorian tunnetuin kriitikko Carol Gilligan sovelsi vastaavaa tutkimusasetelmaa tyttöihin ja naisiin. Tutkimuksessa
tuli esiin, että tyttöjen oli vaikea asettaa hyvää ja pahaa selkeästi vastakkain. Tytöt korostivat, että ongelma on pikemminkin sosiaalisissa suhteissa, ja ratkaisuehdotukseksi he tarjosivat erityisesti neuvottelua Heinzin, hänen vaimonsa ja apteekkarin välillä (esim. lääke osamaksulla tai laina). Tytöt olivat oppineet jo varhain sosialisaation myötä ottamaan huomioon muut ihmiset ja
sosiaalisten suhteiden variaatiot, kun pojat puolestaan kaipasivat suoraviivaisempia ratkaisuja.

Sukupuoleen sidotut jaottelut ovat kuitenkin yksinkertaistavia, eivätkä sukupuoliroolit poikkea näin selkeästi. Monilta osin ne ovat sekoittuneet, esimerkiksi perhesuhteissa ja työelämässä. Kohlbergin teoriaa on kritisoitu myös siitä, että se pelkistää moraalin kehittymisen vaiheet siten, että jokaista vaihetta seuraa väistämättä toinen.

Soile Juujärvi puolestaan on kyseenalaistanut sekä moraalisen ajattelun sukupuolisidonnaisuuden että sen vaiheittaisen kehittymisen. Hän tarkasteli sosiaalipsykologian alan väitöskirjassaan ammattiin opiskelevien moraalista kehitystä haastattelemalla sosiaali- ja poliisialan opiskelijoita kahden vuoden välein. Moraalista päättelyä arvioitiin erityisesti huolenpidon ja oikeudenmukaisuuden näkökulmista. Poliisi- ja sosionomiopiskelijoiden moraalisessa kehityksessä ei ollut juurikaan eroa, vaikka poliisit kouluttautuvat lain ja järjestyksen valvojiksi, sosionomit puolestaan huolenpitoammattiin. Moraalisen päätöksenteon ulottuvuudet, huolenpito ja oikeudenmukaisuus, kehittyvät rinnakkain ja tukevat ammatillisessa kehittymisessä toisiaan.

Kulttuuri ja sosialisaatio vaikuttavat kuitenkin olennaisesti siihen, millaisia moraalisia valintoja ja päätelmiä teemme. Silti moraalista ajattelua voidaan kehittää; voimme harjoitella esimerkiksi toisen perspektiivin ottamisen taitoa, mikä on dialogisen kohtaamisen kannalta tärkeää. Moraalinen ajattelu kehittyy parhaiten, kun yhdessä pohditaan erilaisia eettisiä ristiriitatilanteita ja puntaroidaan niitä eri kanteilta.

Moraaliseen ajatteluumme vaikuttaa myös yhteiskunnallinen keskusteluilmasto, jotta voidaan ymmärtää yksilöllisen moraalisen arvostelukyvyn kehitystä, on ymmärrettävä myös sen yhteisön ja yhteiskunnan moraalikoodia, jossa yksilö elää.

Tarkastellaan esimerkiksi Suomen ja koko Euroopan tämänhetkistä ilmapiiriä, jossa rasistiset asenteet ovat nostaneet päätään. Kohlbergin jaottelua hyödyntäen voisi päätellä, että ansakuntamme moraalinen kehitys on ottanut askelia taaksepäin. Vain joitakin vuosia sitten saimme iloita moniarvoisuuden lisääntymisestä maailmassa. Yhdysvaltoihin valittiin tummaihoinen presidentti, ja Suomessa, monien muiden maiden tavoin, hyväksyttiin sukupuolineutraali avioliittolaki. Vuonna 2015 Syyrian sodasta alkanut pakolaisaalto herätti kuitenkin vilkkaan yhteiskunnallisen keskustelun, jossa mielipiteet jakautuivat jyrkästi kahteen leiriin. Maahanmuuton vastustajat korostivat pääasiassa oman maan aseman turvaamista, mutta pakolaisten nähtiin myös uhkaavan suomalaista yhteiskuntajärjestystä. Puolestapuhujat puhuivat ihmisoikeuksista ja hädänalaisten aseman turvaamisesta yli kansakunnan rajojen.

Jälkimmäisestä ajattelusta on tunnistettavissa postkonventionaalisia pyrkimyksiä, joissa uppoudutaan pelkästään oman intressiryhmän näkökulmasta ja katsotaan asiaa laajemmasta, humanistisesta perspektiivistä. Tällöin nähdään, että ihmishenki on arvokkaampi asia kuin se, että joudumme jakamaan jotakin vain ”meille kuuluvaa” (esim. verovarat). Samalla tavalla asiakastyön
toimintakulttuuriin vaikuttavat vahvasti yhteiskunnalliset virtaukset, jotka luovat asenneilmaston, jossa työtä tehdään. Kirsi Juhila on osoittanut, että voidaksemme tehdä korkeatasoista, moraalisesti arvokasta asiakastyötä tarvitsemme ympärillemme myös sitä tukevan ympäristön ja yhteiskunnan. Tällaisessa toimintaympäristössä ajatus ihmisten keskinäisestä vastuusta ja huolenpidosta on vahvasti esillä. Pohjoismainen hyvinvointivaltio ymmärretäänkin keskinäisen vastuun yhteiskunnaksi, jossa valtiolla on päärooli tuon vastuun kantamisesta. Juhila on kuitenkin huolissaan siitä, että kansalaisten usko tällaiseen huolenpitoon on heikentynyt ja yleisempi hyvinvointikeskustelu on keskittynyt pääasiassa muiden ongelmien (esim. maahanmuutto, työttömyys) hoitamiseen.” 

Yksittäisen ammattilaisen moraalisen toimijuuden kannalta tärkeä käsite on oikeudentunto. Termiä on usein vaikea määrittää tarkasti, eikä siihen löydy julkilausuttuja sääntöjä. Sosiaali- ja terveysalalla jokainen ammattilainen joutuu toisinaan tilanteisiin, joissa asian ratkaiseminen pelkästään olemassa olevien sääntöjen perusteella ei tunnu oikealta. Tällöin on kuunneltava omaa
intuitiota siitä, mikä on oikein. Esimerkkinä kuvaan Itä-Suomen yliopistossa järjestettyä simulaatioharjoitusta, jossa käsiteltiin pienen lapsen kätkytkuolemaa. Harjoituksessa poliisi, ensihoitajat, sosiaalipäivystäjä ja kaksi näyttelijää esittivät todentuntuisen draaman tilanteesta, jossa vauva oli menehtynyt kotonaan. Kuten simulaatio-opetukseen kuuluu, draaman jälkeen osallistujat
pohtivat omaa toimintaansa ja erityisesti siihen liittyviä tunteita. Ensihoitajat, lääkäri ja poliisit keskustelivat siitä, saako lasta antaa vanhempiensa syliin ennen kuin hänet viedään pois. Poliisi selitti simulaatioon jälkeen omaa rooliaan: poliisin tulee suhtautua kaikkiin tällaisiin tilanteisiin siten, että rikoksen mahdollisuus suljetaan pois. Tämä tarkoittaa, ettei lapseen saa enää koskea, kun
elvytys on lopetettu tuloksettomana. Eräs ensihoitaja huomautti, että vaikka ohje sanoisi noin, kukaan ei kykene todellisessa tilanteessa olemaan antamatta kuollutta lasta vanhempien syliin. Muut ensihoitajat olivat tästä samaa mieltä: vanhempien on saatava hyvästellä lapsensa. Tällaisessa tilanteessa ensihoitajan oikeudentunnolla oli enemmän painoarvoa kuin virallisilla ohjeilla.

Moraalisella vastuulla tarkoitetaan yleensä sitä, että ihmisellä on kyky ennakoida tulevia tapahtumia ja toiminnan seurauksia ja kantaa niistä vastuu. jokaisessa työyhteisössä on tärkeää käydä keskustelua arkipäivän toimiin liittyvistä eettisistä näkökohdista. Jos eettisten periaatteiden noudattaminen jätetään pelkästään henkilökohtaiseksi asiaksi, työyhteisössä ei välttämättä pääse kehittymään eettisesti kestävää asiakastyön toimintakulttuuria. Esimerkiksi hoiva- ja palvelukodeissa ei saa olla sattumanvaraista se, millaista kohtelua asiakas saa, vaan hyvän palvelun on ulotuttava kaikkiin asiakkaisiin. Tämän vuoksi hyvään kohtaamiseen liittyviä laatutekijöitä on pohdittava säännöllisesti yhdessä. Työyhteisön johtohenkilöt ovat avainasemassa eettisesti kestävän
toimintakulttuurin kehittämisessä, mikä myös edellyttää, että epäasialliseen kohteluun puututaan heti, kun sellaista ilmenee.

2.4 Vuorovaikutuksen näkökulmia asiakaskohtamiseen 

Ammatillinen asiakassuhde on lähtökohdiltaan epäsymmetrinen, vaikka pyrkisimme kaikin tavoin luomaan tasavertaisen suhteen asiakkaaseen. Tutkimusta, joka keskittyy erityisesti ammatilliseen asiakastyöhön, kutsutaan institutionaalisen vuorovaikutuksen tutkimiseksi. Ammatillista työtä tehdään aina jossakin instituutiossa, joka määrittää kohtaamisen ehdot.

Kirsi Juhila on eritellyt vuorovaikutustutkimuksen vaiheita. Ensimmäinen vaihe sijoittui 1900-luvun alkupuoliskolle, jolloin esimerkiksi kielenkäytön ja vuorovaikutuksen yhteys alettiin nähdä keskeisenä asiana vuorovaikutussuhteen muotoutumisen kannalta. Toista sukupolvea ilmentävät 1950- ja 1960-lukujen tutkimukset, joissa alettiin puhua kielen sosiaalisesta rakentumisesta
(sosiaalinen konstruktionismi) ja kiinnostuttiin myös siitä, miten ihmiset tulkitsevat arkielämän vuorovaikutusta sekä toistensa toimintaa. Kolmanneksi sukupolveksi Juhila kuvaa suuntauksia, joissa kiinnostus kohdistuu vallitseviin puhetapoihin eli diskursseihin, ihmisten tuottamiin tarinoihin, keskustelun kulkuun tai tilanteissa tuotettuihin identiteetteihin.

Yhteistä näille kaikille tekijöille on kielen merkityksen korostaminen vuorovaikutuksessa, mikä on lisännyt laadullisten tutkimusmenetelmien käyttöä vuorovaikutustutkimuksessa. Tällöin ollaan kiinnostuneita tavoista, joilla sekä asiakkaat että ammattilaiset jäsentävät asiakassuhdetta, sekä siitä, minkälaisia suhteita noista puhetavoista on tunnistettavissa.

Kuvaan lyhyesti näiden aikakausien tutkijoiden käsityksiä vuorovaikutuksesta pohjustaakseni niillä myös seuraavissa luvuissa käsiteltäviä näkökulmia vuorovaikutukseen. Erittelen lisäksi joitakin tutkimusmenetelmiä, erityisesti sellaisia, joita voi hyödyntää myös asiakastyön kehittämisessä, ei vain tutkimuksessa.

Vuorovaikutustutkimuksen klassikko, kanadalainen sosiologi Erving Gotfman, tutki sitä, miten ihmiset mukautuvat sosiaalisten tilanteiden pelisääntöihin. Gotfmanin yksi keskeinen käsite on kasvotyö, jolla hän kuvasi sitä, miten ihmiset pyrkivät sosiaalisissa tilanteissa säilyttämään sekä omat kasvonsa että toisten kasvot. Ihminen tuntee sosiaalista häpeää, kun ei kykene toimimaan
halutulla tavalla. Sekä asiakas että työntekijä pyrkivät molemmat suojaamaan ja kunnioittamaan sekä omaa että toisen loukkaamattomuutta. Tässä ei ole kyse mielistelystä, vaan toisen kunnioittaminen liittyy olennaisesti sosiaalisen vuorovaikutuksen vastavuoroiseen olemukseen. Asiakas myös pyrkii säilyttämään kasvonsa esimerkiksi peitelläkseen stigmaa eli leimaa, joka on
syntynyt hänen sairautensa tai elämäntilanteensa vuoksi. Hienotunteisessa kohtaamisessa työntekijä pyrkii huomioimaan tämän kaikin tavoin ja luomaan keskustelulle turvallisen ilmapiirin. Työntekijä voi esimerkiksi pyrkiä normalisoimaan asiakkaan kertomaa (”Meille kaikille käy joskus näin, tämä on inhimillistä”). Gotfman tarkastelee näitä seikkoja itsekunnioituksen ja toisen huomioonottamisen sääntöinä, jotka ohjaavat ihmisten käytöstä siten, että jokaisen osanottajan valitsemalle linjalle annetaan tilaa ja jokaisen osanottajan annetaan toimia siinä roolissa, jonka hän näyttää itselleen valinneen. Autettavakin tekee kasvotyötä mukauttamalla auttajansa ehdotuksiin ja osoittaen kiitollisuutta.

Vuorovaikutustutkimuksen lähtökohta onkin, että asiakas ja työntekijä vaikuttavat toisiinsa vastavuoroisesti. Molemmat ovat kohtaamisessa inhimillisiä toimijoita omine rajoineen.

Gotfmanin aikalaisista Harold Garfinkel kehitti niin sanotun etnometodologisen suuntauksen, jossa oltiin kiinnostuneita arkisen toin-linnan periaatteista sekä ihmisten tavasta hahmottaa arkisten tilanteiden merkityksiä. Sosiaalisissa tilanteissa suhteutamme oman toimintamme muiden kanssa jakamiimme käsityksiin asioista, joihin liittyy myös luottamus siihen, että ymmärrämme nuo
arjen säännöt samalla tavalla. Garfinkelin tunnetuissa ”rikkomiskokeissa” tutkittavia pyydettiin poikkeamaan totutuista käyttäytymismalleista. Totuttujen sääntöjen rikkomisella onnistuttiin paljastamaan yhteisön epävirallisia sääntöjä. Meillä on paljon epävirallista, ääneen lausumatonta tietoa siitä, miten kussakin sosiaalisessa tilanteessa tulee toimia. jos menemme ensimmäistä
kertaa vierailulle jonkun kotiin, emme suinkaan marssi suoraan jääkaapille tai painele makuuhuoneeseen nukkumaan, sillä tiedämme hyvin, miten vierailijan tulee käyttäytyä. Tällaiset poikkeamat jaetuissa käyttäytymissäännöissä tekevät yhteisön sosiaalisen järjestyksen näkyväksi.

Myös asiakastilanteessa on paljon epävirallisia sääntöjä, jotka tulevat näkyviksi, kun toimitaan aiemmasta poikkeavalla tavalla. Gartinkel kiinnitti huomionsa erityisesti selontekoihin, joita ihmiset eri tilanteissa rakentavat. Se, minkälaisia kulttuurisia ja sosiaalisia selontekoja teemme asioista, vaikuttaa myös siihen, miten toimimme noissa tilanteissa. Eräs Garfinkelin kuvaama
klassinen esimerkki on Agnesin tarina. Agnes syntyi poikana, ja 19-vuotiaana hän kävi läpi sukupuolenvaihdosleikkauksen. Garfinkel tarkasteli sitä, miten Agnesin täytyi myös sosiaalisessa mielessä tehdä itsensä naiseksi. Ei riittänyt, että hän hankki naisen vartalon; hänen tuli myös opetella naisellisina pidettyjä tapoja ja eleitä. Agnes loi itsestään naisen sopeutuakseen vallitsevaan
järjestykseen, jossa on tietty käsitys sukupuolirooleista. Jokapäiväisissä toimissaan ja puheissaan Agnesin oli vakuutettava itsensä ja ympäristönsä naiseudestaan. Tämä näkyi esimerkiksi siinä, että hän opetteli elehtimään naisellisesti ja käyttämään naisten tyypillisesti käyttämiä käsitteitä sekä odotti miehen avaavan hänelle oven.

Agnesin tarinaa voi verrata esimerkiksi tilanteeseen, jossa sairaudesta tai jostakin ongelmasta kärsivä ihminen alkaa ikään kuin toimia sairauden synnyttämän uuden identiteetin mukaisesti. jollekin sairaus tarjoaa mahdollisuuden nähdä itsensä uudella tavalla. Esimerkiksi jotkut päihdeongelmaiset kokevat, että on tärkeää, että alkoholismi mielletään sairaudeksi eikä vain luonteen heikkoudeksi. Toisaalta tämä voi myös kapeuttaa asiakkaan identiteettiä pelkästään sairaan rooliin. Agnesin tavoin ihmiset rakentavat puheissaan itselleen työttömän, perheenäidin, yksinhuoltajan tai vaikka sosiaali- tai terveysalan opiskelijan identiteettiä. Puheissamme teemme itsemme joksikin, ja toiset ihmiset vahvistavat eri tavoin tätä meidän itsestämme luomaamme kuvaa.

Garfinkelin oppilas Harvey Sacks kiinnostui erityisesti puhutusta vuorovaikutuksesta. Hän kritisoi aiempaa tapaa tulkita ihmisten välistä keskustelua siten, että laadimme etukäteen jonkinlaisen kaavan, johon keskustelun sijoitamme. Hän korosti, että keskustelun kulku eräällä tavalla tuottaa itseään ja vuorovaikutuksen säännöt rakentuvat keskustelun kuluessa. Sacksin ajatukset ovat
vaikuttaneet keskustelunanalyysiin, jota on käytetty paljon ammatillisten vuorovaikutustilanteiden tutkimisessa.

Keskustelunanalyysissa nauhoitetaan esimerkiksi ammatillisia keskusteluja, kuten asiakasvastaanottoja tai hoitopalavereja. Keskustelunanalyysissa on käytetty myös Sacksin ajatusten pohjalta muodostettua, niin sanottua kategoria-analyysia, jossa keskustelussa erotetaan, miten keskustelun osapuolet määrittävät itseään ja toisiaan ja millaisia luokituksia he asioista rakentavat.
Ihan arkisessakin keskustelussa määrittelemme tavalla tai toisella, mikä on meistä niin sanotusti tavallista, normaalia tai toivottavaa.

Vaihtoehtoisesti luokittelemme asioita näiden määreiden ulkopuolelle. jokainen määritelmä kumpuaa aina jostakin kulttuurisesta ja yhteiskunnallisesta todellisuudesta, vaikka ne meille näyttäytyvätkin usein ikään kuin luonnollisina.

Sosiaalityön tutkija Riitta-Liisa Kinni on tutkinut väitöskirjassaan näitä ammattilaisten tekemiä määrityksiä sairaalan hoitoneuvotteluissa ja nimennyt englanninkielisen käsitteen people processing osuvasti ”ihmisten työstämiseksi”. Tavalla tai toisella rakennamme asiakkaasta oletuksia, jotka vaikuttavat myös hänen saamaansa apuun.

Sosiaalipsykologi G. H. Mead toi esiin, että vuorovaikutuksen osapuolet eivät reagoi toisten käyttäytymiseen vaan nimenomaan käyttäytymisen merkitykseen. Meadin käyttämä käsite on roolinotto, joka tarkoittaa vastavuoroista roolinottoa suhteessa toiseen osapuoleen. 

Vuorovaikutuksessa ”minä” tulee tietoiseksi itsestään, mutta tiedostaa toimintojensa merkitykset vasta olemalla vuorovaikutuksessa muiden kanssa. Asiakkaan käyttäytymistä voidaan ymmärtää paremmin, kun tarkastellaan myös sen sosiaalisen ryhmän käyttäytymistä, jonka jäsen hän on. Myös asiakastyössä on tärkeä nähdä asiakkaan toiminnan kiinteä yhteys hänelle tärkeiden ihmisten ja yhteisöjen toimintaan. Ryhmässä osallistujat mukauttavat toimintansa muiden toimintaan, mitä Mead kutsuu sosiaaliseksi aktiksi. Asiakastyön kannalta tärkeä on myös Meadin ajatus ihmisestä aktiivisena toimijana, joka ei ole passiivinen reagoija tai ajelehtija yhteiskunnallisten rakenteiden armoilla.

Edellä kuvatuista näkökulmista on kehitetty erilaisia sovelluksia asiakastilanteiden tutkimiseen. Taustalla on ajatus, että jokainen toimintatapa ja asioiden kielellinen määrittely kutsuvat vuorovaikutuksen toiset osapuolet tietynlaiseen positioon. Vuorovaikutuksen tarkastelussa ei keskitytä niinkään ihmisten psyykkistä toimintaa kuvaaviin ilmiöihin, kuten esimerkiksi tunteisiin, motivaatioon tai psyykkisiin prosesseihin, vaan niitä katsotaan eräänlaisina esityksinä, joissa vuorovaikutus noudattaa tietynlaista dramaturgiaa. Roolin, esityksen ja dramaturgian käsitteet eivät kuvaa vain teatteriesitystä, vaan myös aivan arkisia sosiaalisia tilanteita. Harva meistä esimerkiksi tuo ongelmiaan esiin ensimmäisessä kohtaamisessa, vaan aluksi esitämme asiat parhain päin. On siis inhimillistä, että asiakaskin saattaa ensin vältellä vaikeuksistaan puhumista avoimesti tai tuo niitä esiin lähinnä sivulauseissa. Asiakaskeskustelussa näkyvimmin esiin tuleva asia, niin sanottu ilmiongelma, saattaa alussa näyttää ydinasialta, mutta se ei välttämättä kerro, mistä asiakkaan tilanteessa itse asiassa on kysymys.

Asiakastyön vuorovaikutustilanteita on tutkittu esimerkiksi nauhoittamalla tai videoimalla asiakastilanteita. Videointi tarjoaa mahdollisuuden autenttisen asiakastilanteen analysointiin, mutta videoiden käyttö edellyttää asiakkaiden yksityisyyden suojaamiseksi perusteellisia tutkimuslupia ja tutkimuseettisen toimikunnan lausuntoja. Videointi voi toimia myös ammattilaisille tärkeänä työn kehittämisen välineenä. Esimerkiksi monet terapeutit kehittävät vuorovaikutustaitojaan katsomalla jälkikäteen omia asiakastilanteitaan. Kun vuorovaikutus on keskeinen työväline, sitä on myös kehitettävä ja arvioitava jatkuvasti. Eräässä tutkimushankkeessamme tallensimme kolme moniammatillista asiakastilannetta, ja jokaisen tilanteen jälkeen videoimme työntekijöiden kanssa käymämme reflektiokeskustelun, jossa katsoimme asiakastilanteen uudelleen ja analysoimme sen kulkua yhdessä työntekijöiden kanssa. Näissä keskusteluissa pohdimme ammattilaisten kanssa yhdessä, mitä tilanteessa tapahtui, mitä olisi voinut tehdä toisin ja millainen asiakkaan positio oli.

Videointia on käytetty myös asiakastyön välineenä esimerkiksi siten, että asiakas kertoo ensin videolle tarinansa ja tämän jälkeen hän katsoo tallenteen yhdessä työntekijän kanssa samalla keskustellen. Oman toiminnan arviointiin ei välttämättä edes tarvita videonauhoitetta: esimerkiksi Goffman toi esiin, että sosiaalisissa tilanteissa voimme ikään kuin katsoa esityksiämme etäältä ja arvioinnin avulla myös muuttaa toimintaamme.

Vuorovaikutuksen tutkimisessa myös erilaiset tarinat on nähty varsin tärkeinä tutkimusaineistoina, sillä tarinoiden kautta kiinnitymme sosiaaliseen todellisuuteen, kulttuuriin ja kieleen. Esimerkiksi kulttuurisen psykologian kehittäjä Jerome Berner erotti tarinoista toiminnan ja tietoisuuden maisemat. Toiminnan maisemassa esitetään toiminta, tekijät ja välineet. jälkimmäinen sisältää
henkilöiden mentaaliset tilat: esimerkiksi sen, mitä he aikovat, kuvittelevat tai uskovat.

Tarinoita tutkittaessa voidaan analysoida esimerkiksi identiteettikysymyksiä, arvoja, ihmisten välisiä suhteita tai vaikka asiakkaiden unelmia ja toiveita. Tarinoilla on ollut aina tärkeä asema myös kulttuurien jatkuvuuden ylläpitämisessä. Niiden merkitys on korostunut erityisesti niin sanottuna elämystarpeiden aikana, jossa yhteisillä mielikuvilla ja tarinoilla on vahva merkitys.

Myös sosiaalisen median suosio kuvastaa tätä kerronnallista aikaa, sillä jaamme sosiaalisen median kanavilla erilaisia arkielämän elämyksiä rakentaen samalla toiveidemme mukaista identiteettitarinaa itsestämme.

Myös eläytymismenetelmä kuuluu tarinallisiin menetelmiin. Se tarjoaa asiakastyöhön yhden mahdollisuuden tarkastella, miten asiakas jäsentää elämäänsä ja minkälaista tarinaa hän siitä kertoo. Eläytymismenetelmällä tarkoitetaan pienimuotoisten tarinoiden kirjoittamista tutkijan antamien ohjeiden mukaisesti. Vastaajalle annetaan kehyskertomukseksi kutsuttu tehtävä, jonka herättämien
mielikuvien mukaan hän kirjoittaa kertomuksen. Kuvittelun totuusarvo perustuu siihen, että ihmisen on vaikea edes kuvitella asioita, jotka eivät voisi olla mahdollisia hänen käsitemaailmassaan

Eläytymismenetelmän avulla voimme myös oppia ymmärtämään eri ammattilaisten tapaa hahmottaa esimerkiksi yhteisen asiakkaan tilannetta. Itse olen hyödyntänyt eläytymismenetelmää organisaatiomuutoksissa. Kehittäjän roolissa on tärkeä ymmärtää eri ammattikuntien ajatusmaailmaa.

Toisinaan vapaasti tuotettavien tarinoiden avulla saadaan kerättyä rikkaampi aineisto kuin esimerkiksi kyselyllä. Kun ammattilaisilta kysytään, millainen on hyvä vuorovaikutussuhde, saadaan mitä todennäköisimmin vastaus, että hyvä suhde on luottamuksellinen ja avoin. Tällaiset vastaukset kuvastavat pikemminkin yleisiä tavoitteita eivätkä vielä avaa vuorovaikutussuhteiden
monikerroksisuutta. Ne kuvaavat lähinnä yleisiä käsityksiä esimerkiksi hyvästä vuorovaikutussuhteesta. Vapaasti tuotettavat tarinat voivat kuitenkin tuoda esiin odottamattomiakin piirteitä työyhteisöjen toiminnasta. Hoitotyön lisensiaatintutkimuksessaan Pirkko Abdelhamid tarkasteli sairaalaan vuodeosastolla työskentelevien hoitajien tapoja hahmotella asiakkaiden perheyhteyksiä.

Tutkimuksessa sairaanhoitajat kirjoittivat tarinoita hoitoprosessin tavanomaisesta kulusta. Tutkija antoi tutkittaville valmiin kehystarinan, jota varioitiin siten, että osassa tarinoissa potilas oli suomalainen, osassa romani ja osassa puolestaan somali. Vaikka perhekeskeisyydestä on hoitotyössä puhuttu jo kauan, ei perhe kuitenkaan ilmennyt hoitajien tarinoissa millään tavoin. Ainoastaan niissä tarinoissa, joissa puhuttiin romaniasiakkaista, perhe ja suku tulivat esiin. Sitä, miksi kansallisuus kehystarinassa muutti tarinan erilaiseksi, ei voi selittää sillä, että romaneille yhteisöllä on suuri merkitys, sillä yhteisöllisyys kuuluu myös somalikulttuuriin. Se voi kuitenkin kertoa siitä, että osaston työssä perhe ei ollut kovin tärkeässä roolissa potilaan hoidossa. On siis aiheellista kysyä, mikä on ”perhekeskeisen työn” perheen rooli, jos se ei tule millään tavoin esiin hoitajien tavassa jäsentää työtään.

Eläytymismenetelmää voi käyttää myös asiakastyössä, kun halutaan saada tietoa siitä, miten asiakas hahmottaa esimerkiksi omaa kuntoutumistaan tai tulevaisuuttaan. Itse olen hyödyntänyt eläytymismenetelmää myös kuntoutusasiakkaiden kanssa siten, että asiakkaat ovat kirjoittaneet tarinoita kuvitteellisesta tilanteesta, jossa heidän kuntoutumisensa on edennyt erityisen hyvin. Samalla he usein kirjoittavat ratkaisevista askelistaan kuntoutumisen polulla. Narratiivisten menetelmien yksi sovellus on Tom Arnkilin ja Jaakko Seikkulan asiakastyöhön kehittelemä ”tulevaisuuden muistelun” menetelmä. Menetelmässä pyritään kuvitteellisen tarinan
kautta etsimään mahdollisia ratkaisuja. Osallistujaa pyydetään kuvittelemaan viiden vuoden päässä oleva tilanne, jossa hänen asiansa on edennyt parempaan suuntaan tai hänen ongelmansa on ratkennut. Osallistuja joutuu pohtimaan, missä myönteinen muutos ilmenee, mitähän teki toisin ja mistä hän sai asiaan tukea. Vapaasti tuotetussa tekstissä tai puheessa tulevat luontevasti esiin ne
seikat, joihin asiakas uskoo tai joiden hän näkee edistävän hyvää muutosta.

Tarinoita tutkittaessa on kuitenkin tärkeää huomioida se, etteivät ihmiset niinkään tuota valmiita ja mitattavia asenteita, vaan argumentoimalla he pikemminkin hahmottelevat suhtautumistaan asioihin, itseensä ja paikkaansa ympäröivässä yhteiskunnassa. Lisäksi tarinassa on aina läsnä kaksi ulottuvuutta: se, joka kerrotaan, ja se, jonka kuulijat muokkaavat itse.

Ammatillisen asiakastyön kehittäminen edellyttää oman osaamisen tunnistamista, toimintaa ohjaavien eettisten periaatteiden sisäistämistä sekä vuorovaikutuksen arvioimisen taitoja, joita kuvasin edellä esittelemällä vuorovaikutustutkimuksia. Lähestyn asiaa seuraavassa luvussa tarkastelemalla ensin asiantuntijakeskeisyyteen liittyviä ongelmia dialogisuuden kannalta. Sitten etenen tarkastelemaan asiakaskeskeistä työtapaa, jossa asiakkaan näkökulmat tulevat edellistä paremmin huomioiduiksi, vaikka siihenkin liittyy dialogisen kohtaamisen kannalta omat karikkonsa. Dialogisesta orientaatiosta etsin joitakin ratkaisuja molempien ääripäiden
pulmiin samalla tiedostaen, että dialogisuuskin voi toteutua ihmisten välisessä kohtaamisessa lähinnä eräänlaisina dialogisina hetkinä. Niihin pyrkiminen on kuitenkin eettisesti tärkeä päämäärä, jonka eteen kannattaa aina ponnistella.

3 Asiantuntijavetoisuus ja asiantuntijavalta
3.1 Asiantuntija määrittelyvalta

Ihmissuhdealojen työtehtävät rakentuvat usein ihmisten erilaisten ongelmien ympärille. Ongelmien ratkominen edellyttää niiden ymmärtämistä. Ammattilainen pyrkii usein osoittamaan pätevyyttään selittämällä asioita, ja asiakas yleensä odottaa sitä häneltä. Asiakas myös yleensä luottaa siihen, että ammattilainen kykenee ratkaisemaan hänen ongelmansa, mikä taas saa työntekijän korostamaan omaa asiantuntemustaan. Tässä piilee asiantuntijakeskeisen vuorovaikutuksen vaara. Tällöin asiakkaan oma vastaus tilanteessa voi jäädä vähälle, tai hänelle ei tätä vastuuta anneta. Asiantuntijakeskeisellä orientaatiolla tarkoitan tässä vuorovaikutusnäkökulmaa, jossa asiantuntijoiden määrittämät tavoitteet ja tulkinnat ovat hallitsevassa asemassa ja niillä on vahva
vaikutus myös toteutettaviin toimenpiteisiin. Korvaamalla asiantuntijakeskeisyyttä pyrin tekemään auttamistyöhön liittyviä ansoja näkyviksi. Käytän tässä yhteydessä ammattilaisesta sanaa ”asiantuntija”, sillä se ilmentää paremmin tiedollista valta-asemaa. Asiantuntijan ja asiakkaan suhde on aina epäsymmetrinen sekä tiedollisella tasolla että vaikuttamisen mahdollisuuksissa, vaikka
kaikin puolin pyrittäisiinkin tasavertaiseen kohtaamiseen. Valtaa lisää se, että toimitaan ammattilaisten hallinnoimassa toimintaympäristössä. Asiantuntijan rooliin liittyy monia piirteitä, jotka vaikuttavat vuorovaikutuksen kulkuun, sillä asiantuntijuus tuo aina suhteeseen tietyn auktoriteettiaseman. 

Asiantuntija puhuu tietyllä äänellä käyttäen asiantuntijuuttaan vahvistavia ilmaisuja, kuten esimerkiksi ”tyypillistä", ”tutkimusten mukaan” tai ”luonnollisesti. Asiakas puolestaan asettautuu kuuntelemaan ja rohkaistaessa kuvaamaan omia valintojaan. Molemmat myös säätelevät omaa loukkaamattomuuttaan: asiakas saattaa pysytellä etäällä ja puhua harkiten, kun taas ammattilainen usein pyrkii suojaamaan yksityisyyttään jättäen niin sanotun siviiliminänsä taka-alalle. 

Sekä ammattilainen että asiakas vastavuoroisesti kutsuvat toisiaan tietynlaiseen asiakassuhteen koreografiaan. Asiakas kuitenkin odottaa työntekijän kantavan vastuun tilanteen edistämisestä, mikä puolestaan vahvistaa työntekijän asiantuntijaroolia.

Auktoriteettiasemassa olevien käsitykset asioista muokkaavat ihmisten ajattelutapoja ja toimivat myös vallankäytön välineinä. Vaikka ihmisellä ei olisikaan virallista auktoriteettiasemaa suhteessa muihin, hän saattaa ottaa tuon aseman itselleen. Esimerkiksi William Isaacs on kuvannut tällaista vuorovaikutustapaa käyttäytymisenä, jossa arvostelemme muiden näkökulmia ja uskomme vain
omaan tulkintaamme, jota hanakasti myös puolustamme vahvistaaksemme, että olemme oikeassa. Tällöin emme Isaacsin mukaan myöskään noteeraa merkkejä siitä, että saattaisimmekin olla väärässä. Tällöin meiltä jää myös huomaamatta toisten mielipiteiden johdonmukaisuus ja järkevyys. Asiakastyössä tämä tarkoittaa, että asiantuntija ikään kuin näkee ilmiöiden todellisen luonteen ja hänen tehtävänsä on saada asiakas tietoiseksi ilmiöiden välisistä suhteista, syistä ja seurauksista. Esimerkiksi psykiatriassa on jo pitkään puhuttu potilaiden ”sairaudentunnosta” tai ”hoidettavuudesta”. 

Näillä käsitteillä kuvataan sitä, miten potilas tiedostaa itse oman ongelmansa. On selvää, että oman ongelman hahmottaminen on usein hoidon tärkein edellytys, joka helpottaa myös ratkaisujen etsimistä. Tässä tarkastelen asiaa kuitenkin kriittisemmin havainnollistaakseni erilaisten luokitusten merkitystä dialogisen kohtaamisen kannalta. Onko ongelman tiedostamisessa kyse lähinnä auttajan oletuksesta siitä, mitä asiakkaan tulee tunnistaa tai oivaltaa? Ammattiaan opetteleva omaksuu opintojensa aikana paljon ihmisiä koskevia, yleistettäviä selitysmalleja, joiden perusteella saattaa olla suuri houkutus ryhtyä niin sanotuksi keittiöpsykologiksi, joka tekee yliampuvia yleistyksiä ihmisistä tai heidän ongelmiinsa johtaneista syistä. Tämä vaara piilee myös pitkään työtä tehneiden työntekijöiden vuorovaikutustavoissa, jolloin asiantuntemus saattaa syrjäyttää herkkyyden toisenlaisille ajattelutavoille ja ennen kaikkea asiakkaan omille kokemuksille.

Parantuva koulutustaso lisää maallikoiden valmiutta puhua sellaisista asioista ja käyttää käsitteitä, jotka aikaisemmin saattoivat kuulua vain asiantuntijoiden kielenkäyttöön. Myös julkinen tiedonvälitys edistää asiantuntijatiedon leviämistä maallikoiden keskuuteen. Tämä näkyy siinä, että käytämme asiantuntevia käsitteitä selittääksemme toisten ihmisten toimintaa. Myös kasvatus— ja
sosialisaatiojärjestelmä on hyvin ammattilaisvetoinen, sillä ammattilaiset ja asiantuntijat seuraavat ja ohjaavat lapsen elämää odotusvaiheesta aikuisuuteen saakka. Esimerkiksi vanhemmat kuvaavat usein lastensa käyttäytymistä ammattimaisin termein.

Suomessa on 2010-luvun puolivälissä kuitenkin syntynyt uudenlainen tilanne, jossa asiantuntijatieto on alkanut saada rinnalleen haastajia. Nykyisissä demokraattisissa yhteiskunnissa valta on ollut erityisesti talouden, tieteen ja hallinnon asiantuntijoilla. Samalla kuitenkin erilaisten uskonnollisten auktoriteettien, ääriliikkeiden ja uskomusjärjestelmien asema tiedon tuottajina sekä kansalaisten
mielipiteisiin vaikuttajina on vahvistunut. Asiakkailla onkin paljon tietoa, jota on osattava seuloa ja hyödyntää. Ammattilaisen on osattava asettua keskusteluun asiakkaan itse esiin tuomien näkökohtien kanssa. Esimerkiksi lääkärin vastaanotolle saatetaan mennä oletetun diagnoosin, jopa mahdollisen lääkityksenkin, kanssa.

Ammattilaiset saattavat toisinaan asiakaskeskustelussa ohittaa asiakkaan esittämät pulmatilanteet, vaikkeivat toki useinkaan tee sitä tarkoituksella. Työntekijä saattaa määritellä asiakkaan tilanteen liian nopeasti, eikä esitä asiaan liittyviä tarkentavia kysymyksiä.

Sosiaalitieteellisessä tutkimuksessa käytetään position käsitettä tarkasteltaessa erityisesti asennoitumista vuorovaikutustilanteessa. Sosiaalipsykologit Rom Harréjaerk van Langenhove ovat kuvanneet asennoitumista kolminapaisena tilanteelta, jossa positio, erilaiset sosiaaliset voimat sekä tilanteen juonirakenne muovaavat koko ajan vuorovaikutuksen kuluessa toisiaan muuttaen tilanteen
dynamiikkaa. Jokaiseen tilanteeseen sisältyy jokin moraalinen järjestys, joka oikeuttaa toimijoita tiettyihin asemiin. Jokin tietty hallitseva puhetapa sijoittaa ihmisiä erilaisiin asemiin, joissa nämä eivät välttämättä itse halua olla (esim. yksinhuoltaja, eronnut tai pitkäaikaistyötön). Tällöin positiosta voi tulla identiteettiä määrittävä asia.

Ihminen voi myös kapinoida ja kyseenalaistaa positionsa pyrkien asemoimaan itsensä uudelleen. Usein jo kysymyksenasettelu synnyttää tietynlaisen asetelman ihmisten välille. Asiakastyön kannalta tämä tarkoittaa, että työntekijän oikeus kysyä asiakkaalta hyvin henkilökohtaisiakin kysymyksiä määrittää tilannetta, sillä asiakkaalla tätä oikeutta ei yleensä ole. Työntekijä saattaa
vaivaantua, jos asiakas kysyy häneltä jotakin henkilökohtaista. Tuo kysymys voi uhata totuttua, perinteistä järjestystä asiakkaan ja auttajan rooleista, jossa toinen toimii tilanteen ohjaajana pidättyen ilmaisemasta omia tunteitaan ja ajatuksiaan. 

Eräässä tutkimuksessa tarkasteltiin, miten fysioterapeutti otti ammattilaisen roolin asiakastilanteessa ja miten rooliin vaikutti se, minkä roolin asiakas tilanteessa otti. Asiakas, jolla oli vain tilapäinen fyysinen vamma, yritti kovasti pitää kiinni siitä, että hän ei määrittyisi vain potilaaksi. Hän tavallaan yritti rikkoa auttamissuhteen sosiaalista järjestystä luomalla välitöntä ilmapiiriä tai kysymällä terapeutilta hyvin henkilökohtaisia kysymyksiä. Fysioterapeutti ei kyennyt omaksumaan puhtaasti ammatillista roolia, eikä asiakas puolestaan kyennyt heittäytymään potilaan rooliin. Fysioterapeutti torjui asiakkaan välittömyyteen ja tuttavallisuuteen pyrkivät yritykset ja otti tilanteessa etäisen, kohteliaan roolin. Kyseinen rooli oli tilanteessa kompromissi sille, että hänet miellettäisiin ammattilaiseksi, mutta ei kuitenkaan kylmäksi ja etäiseksi.

Valta-asema ilmenee sanattomassa viestinnässä. Esimerkiksi lämpimät sanat lausuttuna kädet puuskassa tulkitaan yleensä muuksi kuin ystävällisyydeksi. Äänensävy, ilmeet ja eleet välittävät puheen ohella viestimme merkityksiä, ja sanattomalla viestinnällä on usein suurempi merkitys kuin sillä, mitä itse asiassa sanomme. Asiantuntijavalta saattaa ilmetä siten, että niin sanottu myönteinen
kasvotyö jää tekemättä, ja asiakas kokee tavalla tai toisella menettävänsä kasvonsa. Usein jo astuminen jonkin palvelun piiriin saattaa aiheuttaa asiakkaalle häpeää. Goffman piti yhtenä institutionaalisen vallan muotona totaalisia laitoksia, esimerkiksi mielisairaaloita ja vankiloita, joissa hän teki osan kenttätutkimuksistaan. Hän nosti 1960—luvulla radikaalisti esiin sen, että nuo laitokset riistivät epäinhimillisellä tavalla ihmisen minuuden ja identiteetin sulauttamalla kaikki potilaat samoihin normeihin, rutiineihin ja vaatteisiin hävittäen siten myös ihmisen elämänpiiristä kaiken persoonallisen. Goffmanin ajatukset vuorovaikutukseen liittyvästä vallasta ovat edelleen sovellettavissa nyky-yhteiskuntaan, vaikka laitosten määrä on vähentynyt ja toiminnan luonne niissä muuttunut.

Asiantuntijavallan paikantamiseksi on tärkeä tunnistaa vallan hienovaraisia muotoja, jotka ilmenevät myös ei—kielellisenä, sanattomana viestintänä. Ne ovat ammatillisten instituutioiden toimintakulttuurin ytimessä, ja niitä ylläpidetään, vaikka hoitomenetelmät muuttuisivatkin ajan saatossa. Itsekin muistan, miten psykiatrisessa sairaalassa työskennellessäni hoitajan työasu ja
avainnippu lisäsivät vallan tuntua antaen myös mandaatin olla valtaapitävien puolella. Toki psykoottisten asiakkaiden hoidossa monet kontrollitoimet ovat myös välttämättömiä, eikä niistä voi kokonaan luopua. Silti tällaisissa instituutioissa toimivien ammattilaisten on syytä olla valppaina, jotta valta—asema ei pääse haittamaan inhimillistä näkökykyä, joka auttaa havainnoimaan
asiakkaan mielenmaisemaa. 

Asiantuntijavaltaa on tarkasteltu ammatillisen asiakastyön lisäksi monilla muillakin elämänalueilla. Esimerkiksi Jussi Silvonen pohtii asiantuntijavallan luonnetta yhteiskuntatieteissä. Hänen mukaansa tutkijat saattavat teoreettisesti tunnustaa tutkittavien toimijuuden merkityksen, mutta kuitenkin samalla selittävät asioita pelkästään omasta perspektiivistään ja tekevät tulkintoja ihmisten elämästä kapea-alaisilla kyselyillä laiminlyöden tutkittavien omat käsitykset asiasta. Hän viittaa laadullisten
tutkimusmenetelmien kehitykseen, jonka myötä on alettu tunnustaa ihmisten subjektiiviset tuotokset (esim. päiväkirjat ja kirjeet) tärkeinä aineistoina, joiden kautta voidaan aiempaa paremmin ymmärtää tutkittavan henkilön tai ryhmän kokemuksia.

Luopuminen tutkijan ja tutkittavan kahtiajaosta olikin tärkeä askel ihmistutkimuksessa. Sama pätee myös asiakastyöhön.
3.2 Vallan näkymättömät muodot

Auttamisinstituutioita kritisoidaan usein liiallisesta byrokratiasta tai asiakkaiden juoksuttamisesta viranomaiselta toiselle. Tällaisen kritiikin yhteydessä asiakkaat itsekin puhuvat luukuttamisesta ja kyykyttämisestä. Kun kritiikki kohdistetaan kokonaisuutena näihin järjestelmiin, ei ole kyse pelkästään työntekijöiden ammattitaidosta tai heidän kyvystään kohdata asiakas, vaan järjestelmäkeskeisyydestä, jossa asiat etenevät tietyn normiston ja koneiston ehdoilla.

Instituution hallinnolliset toimintakäytännöt luovat aina tietyt reunaehdot vuorovaikutuskäytännöille. Vaikka hierakkisissakin organisaatioissa etsitään asiakaslähtöisempää
asiakaspalvelua, saattavat järjestelmän tiukat ehdot vaikeuttaa asiakaspalvelun kehittämistä. Organisaatioihin on saattanut muotoutua toimintakulttuuri, jossa työntekijä ei uskalla etsiä rohkeasti uusia ratkaisuja, vaan keskittyy seuraamaan ohjeita ja välttämään muodollisia virheitä. Monilla julkisen sektorin virastoilla, kuten TE-toimistoilla, sosiaalitoimistoilla, vankiloilla, verotoimistolla ja poliisilla, on ollut pitkään niin sanottu hallintoalamaisuuden perinne. Käsitteellä on kuvattu aiemmin virkakoneistojen tapaa kohdella asiakkaita ikään kuin he olisivat ymmärtämättömiä ja tietämättömiä ja heidän tehtävänsä olisi olla nöyriä virkahenkilöiden päätöksien edessä. Esimeriksi Mirja Satkan mukaan sosiaalityöntekijä hahmotettiin jo toisen maailmansodan jälkeen osaksi hierarkkista byrokraattista järjestelmää, mikä leimasi työkäytäntöjä useiden vuosikymmenten ajan.

Monissa julkisissa organisaatioissa onkin tavoitteena vähentää byrokratiaa ja kehittää palvelua joustavamammaksi. Hierarkkisen toimintakulttuurin perinne saattaa kuitenkin vielä pitkään näkyä työntekijöiden puhetavoissa, organisoitumisen tavoissa tai johtamisessa.

Ranskalainen sosiologi Michel Foucault kuvasi modernia yhteiskuntaa koneistona, jossa valta on tehty näkymättömäksi. Tämä tarkoittaa, että kukaan ei varsinaisesti käytä sitä, vaan se on kätkeytynyt ideologiaan ja retoriikkaan eli yhteiskunnallisiin ja kulttuurisiin uskomusjärjestelmiin sekä näihin liittyviin puhetapoihin. Valta onkin jotakin muuta kuin se, mikä näkyy organisaatioiden muodollisena rakenteena. Valtaa ei ole Foucault'n mukaan syytä tarkastella pelkästään negatiivisin ilmauksin (kukistaa, tukahduttaa tai alistaa), vaan valta myös aina tuottaa jotakin: vuorovaikutusasemia ja käsityksiä totuudesta. Foucault'n mukaan nuo käsitykset ovat asian tietämistä vain jostakin näkökulmasta. Määrittelemällä asioita tietynlaisiksi suljemme pois toisia
määritelmiä. Jos sosiaali—, terveys- ja kasvatusalan opetuksessa esimerkiksi kuvataan lapsen kasvatusta ja kehitystä vain yhden teorian mukaisesti, suljetaan samalla pois muut, erilaiset kehitysteoriat sekä opiskelijan mahdollisuus arvioida erilaisia tulkintoja.

Jokaisella ammattiin opiskelevalla tulee olla oikeus monipuoliseen tietoon ja mahdollisuuteen puntaroida omaa näkemystään suhteessa erilaisiin ajattelutapoihin. Tämä kehittää myös kriittistä, eri aineksia yhdistävää ajattelua. Asiakaskohtaamisen kannalta saman ajatuksen on ilmaissut perheterapeutti Jukka Pyhäjoki jonka mukaan ”asiakkaalla tulee olla oikeus ajattelevaan työntekijään?”

Ajattelemisella hän tarkoittaa erityisesti tiedollisen valta—aseman minimoimista ja herkkyyttä erilaisten ajattelutapojen havaitsemiselle. Asiakkaasta kerätään usein paljon tietoa, jota tallennetaan asiakirjoihin ja jota hoitajat välittävät toisilleen keskusteluissaan.

Vaikka tietosuojajärjestelmiä on kehitetty asiakkaan yksityisyyden suojaamiseksi, siirtyy asiakkaasta paljon epävirallista tietoa taholta toiselle. Tämä tieto on perinteisesti ollut vain työntekijöiden tai viranomaisverkoston hallussa luoden pohjaa sille, minkälaisia tavoitteita asiakkaalle asetetaan ja minkälaiseen muutokseen hänen kohdallaan uskotaan. Nykyiset kansalliset
asiakirjanhallintojärjestelmät (esim. Kanta-arkisto) mahdollistavat sen, että asiakas pääsee myös itse seuraamaan hänestä kirjattuja asioita. Tämän vuoksi asiakasta koskeva tieto on kirjoitettava ymmärrettävästi ja kunnioittavasti.

Asiakkaasta kerrottuun tietoon on kuitenkin tärkeää suhtautua varauksellisesti. Monella asiakkaalla on samaan aikaan useita eri asiakkuuksia, jolloin myös tieto heidän tilanteestaan liikkuu auttajien viestintäketjussa. Asiakkaasta kirjatut tiedot seuraavat hänen mukanaan eri auttamisjärjestelmissä ja vaikuttavat hänestä syntyvään kokonaiskuvaan. Kokonaisuuden hallinnan kannalta tieto on tärkeää, mutta se tulisi aina nähdä myös eräänlaisena suhdetietona, joka on sidottu vuorovaikutuksen osapuoliin. Jokainen työntekijä voi aloittaa suhteen luomisen aina tyhjältä pöydältä muodostaen oman käsityksensä asiakkaasta. Lisäksi toisen ihmisen ”hankaluus” ei ole pelkästään yksilön ominaisuus, vaan myös leimaava, ammattilaisten määrittämä konstruktio. Tällaiseen ennakkotietoon tulee asennoitua aina hiukan kriittisesti.

Myös asiakkaalle jokainen kohtaaminen on uusi, ja se voi luoda hänelle uuden mahdollisuuden tulla kuulluksi. Esimerkiksi lapsen hankalaksi koettu käyttäytyminen on sidottu johonkin tilanteeseen, jossa hänelle annetaan tietty positio. Tanskalainen sosiaalitieteilijä Charlotte Hojholt seurasi tutkimuksessaan erään lapsiryhmän elämää päiväkodista kouluun. Tutkija kertoo tarinan Williamista, jonka äiti oli huumeidenkäyttäjä. Poika asui veljensä kanssa sijaisperheessä äidin ongelmien vuoksi. Päiväkodissa poika oli hyvin vetäytyvä eikä halunnut osallistua leikkeihin muiden lasten kanssa. Koulun alussa William oli edelleen hyvin vetäytyvä ja ikävöi paljon kasvatusäitiään. Pikkuhiljaa poika alkoi kuitenkin löytää muutamia hyviä kavereita, jotka auttoivat häntä toimimaan uudella tavalla ja löytämään paikkansa uudessa ympäristössä. Williamin varautunut ja vetäytyvä rooli alkoi muuttua moniulotteisemmaksi ja joustavammaksi. Hän alkoi osallistua opetuskeskusteluun ja toisten lasten yhteisiin kilpailuihin ja oppi laskemaan leikkiä. Tutkijan mukaan Williamin kehitys tapahtui erityisesti koulun sosiaalisissa käytännöissä, lasten keskinäisissä suhteissa. Muutosta edisti se, että opettaja oli omalla toiminnallaan vahvistanut poikien keskinäistä vuorovaikutusta. Kun hän pani merkille poikien kaverisuhteen syntymisen ensimmäiset merkit, hän otti kaikkien poikien vanhemmat mukaan yhteistyöhön, mikä
myös vähensi vanhempien epäluuloa monelle perheelle jo tutuksi tulleen Williamin ongelmista. Tällä tavoin taustalla olevat aikuiset antavat oman tukensa lasten keskinäiselle vuorovaikutukselle. jokainen uusi tilanne voi siis tarjota mahdollisuuden siirtyä toisenlaiseen rooliin, ja sitä kautta voi syntyä mahdollisuuksia toisenlaisen identiteetin rakentamiseen.

Asiantuntijavalta ilmenee usein myös siinä, miten selitämme asiakkaan toimintaa tai siihen liittyviä asioita. Tutkimuksissa on todettu, että perustelemme omia epäonnistumisiamme helposti ulkoisilla, muista ihmisistä tai olosuhteista aiheutuvilla syillä. Onnistumista puolestaan selitämme helpommin henkilökohtaisilla ansioilla ja taidoilla. Ilmiötä kutsutaan ansioiden vääristymäksi. Toisten ihmisten toimintaa selitetään usein heidän sisäisillä ominaisuuksillaan, kuten esimerkiksi luonteenpiirteillä ja taipumuksilla.

Omaa toimintaa selitettäessä taas haetaan usein ulkoisia, olosuhteista tai tilanteesta riippuvaisia selityksiä. Lisäksi tiettyjen ryhmien toimintaa selittäviä syitä arvioidaan eri tavalla kuin toisten. Esimerkiksi eräässä yhdysvaltalaisessa tutkimuksessa tummaihoisiin ihmisiin liitettiin enemmän väkivaltaisia piirteitä ja heidän toimintaansa selitettiin henkilökohtaisilla ominaisuuksilla. Valkoisten väkivaltaista käyttäytymistä selitettiin puolestaan tilannetekijöillä.

Niin sanottujen attribuuttiteorioiden eli syy—selitysteorioiden valossa voidaan tarkastella, miten selitämme omaa ja toisten toimintaa. Attribuutioteorian kehittäjä Fritz Heider puhui naiivista psykologiasta, jolla hän tarkoitti maallikkoselityksiä, joilla ihmiset tekevät sosiaalista elämää ymmärrettäväksi, ennustettavaksi ja hallittavaksi etsimällä syitä omaan ja muiden käyttäytymiseen. 

Havainnollistan tällaista seuraavalla esimerkillä: Annoin kerran eräälle kuntoutusalaa opiskelevalle
aikuisopiskelijaryhmälle eläytymistehtävän, jossa heidän oli määrä kirjoittaa tarina nuoresta henkilöstä, joka oli työharjoittelussa. Kehystarinassa kerrottiin jo valmiiksi, että muu yhteisö koki, ettei kyseinen henkilö ollut heille sopiva harjoittelija. Kirjoitelmissa opiskelijat esittivät syyn tilanteeseen pääasiassa yksilöstä johtuvaksi. Eläytymistehtävän vastauksissa opiskelijat arvelivat nuorella miehellä olevan henkilökohtaisia ongelmia; hän ei ollut motivoitunut, tai hänen lapsuutensa oli ollut vaikea. Näitä selityksiä koottiin taululle, ja syiden lista oli pitkä, mutta hiukan yksipuolinen. Kukaan opiskelijoista ei pohtinut, mikä osuus yhteisöllä oli siinä, ettei harjoittelijaa otettu mukaan. Miten hänen osallisuuttaan yhteisön toimintaan olisi mahdollistettu? Tarjosiko yhteisö hänelle sellaisia tehtäviä, joissa hänen olisi ollut mahdollista osoittaa toimintakykyään?

Hyödynsin edellä kuvatun kaltaisia tarinoita myös väitöstutkimuksessani. Tarkastelin, miten auttajan ja autettavan, ohjaajan ja ohjattavan suhde määrittyy tarinoissa, joissa kuvataan toimivaa tai toimimatonta asiakassuhdetta. Keräsin eläytymismenetelmällä tarinoita, joita kirjoittivat sosiaali— ja terveysaloilla ja kansalaisjärjestöissä toimivat henkilöt. Sosiaali— ja terveysalalla toimivien
kirjoituksissa asiantuntijavaltaa ilmensi se, että asiakassuhteen ongelmat selitettiin pääasiassa asiakkaan ongelmina ja onnistumiset puolestaan työntekijöiden ansiona.

Kansalaisjärjestöissä toimivien ammattilaisten ja vapaaehtoistoimijoiden vastauksissa ansioita
annettiin sekä ammattilaisille että asiakkaille. Tästä heräsi kysymys, ruokkivatko viralliset auttamisjärjestelmät enemmän asiantuntija-asemia kuin esimerkiksi kolmannen sektorin yhteisöt, kuten kansalaisjärjestöt. Myös ammatilliset teoriat saattavat sisältää vastaavia vinoumia ja alkaa ohjata ammattilaisten tapaa selittää asioita, kuten Foucault diskurssien valtaan liittyvällä kritiikillään osoitti.

Tarkastellaan esimerkiksi usein esitettyjä näkökulmia ongelmallisissa elämäntilanteissa olevien nuorten käyttäytymisestä. Yksi tavanomainen väite on, että tällaiset nuoret kokevat omat vaikuttamismahdollisuutensa heikoiksi tai pitävät epäonnistumista omana syynään. Syyksi esitetään huonoa itsetuntoa, joka saattaa johtua siitä, että on elämässään saanut usein kuulla epäonnistuneensa. Toinen tyypillinen selitys on, että nuori ei näe itsessään mitään syytä, vaan kokee, että hänen ongelmansa johtuvat kokonaan toisista ihmisistä tai olosuhteista. Tällaiselta nuorelta väitetään usein puuttuvan henkilökohtaista vastuuta ja todellisuudentajua. Tässä on syytä kuitenkin pysähtyä pohtimaan, onko kyse nimenomaan sosiaalisen todellisuuden tajusta, sillä nuori omaksuu hänelle annetun syrjäytyneen nuoren roolin.

Ammattilaiset saattavat esimerkiksi syrjäytyneistä asiakkaista, erityislapsista tai -nuorista puhuessaan tuottaa heille hyvästä tarkoituksestaan huolimatta erityisen aseman. Tällöin sekä asiakas että ammattilainen yhdessä tulevat uusintaneiksi asiakkaan marginaalista asemaa. Seuraava esimerkki on peräisin eräästä tutkimastani nuorten asumispalveluyhteisöstä. Tämän yhteisön
työntekijät ylläpitivät omalla toiminnallaan edellä kuvatun kaltaista syrjäytyneen nuoren positiota. Kun nuori laitetaan tähän kategoriaan, häntä eivät enää koske yleisemmät pelisäännöt siitä, mikä on yhdessä toimimisessa tärkeää. Yhteisössä nuoret ohitettiin täysivaltaisina toimijoina, työntekijöiden hyvistä aikomuksista huolimatta. Muutamia viikkoja sen jälkeen, kun uusi nuorten yksikkö
oli aloittanut toimintansa, pari nuorta varasti yhteisön säästöporsaan, johon oli kerätty yhteisiä rahoja (puhelinmaksuja yms. varten).

Asiaa yritettiin selvittää ensin keskustelemalla, jolloin nuoret paljastivat, että kadonnut säästöpossu oli yhden nuoren huoneessa ja rahat oli viety viinavelkojen katteeksi. Lipas ja rahat siis löytyivät, mutta kasvattajan roolissa olevien henkilöiden työn olisi pitänyt vasta alkaa. Tutkijana yhteisössä yritin haastaa nuoret tiukkaan keskusteluun siitä, mitä merkitystä varastamisella oli koko yhteisön
toiminnan ja keskinäisen luottamuksen kannalta. Yhteisössä toiminut työntekijä vaiensi minut toteamalla napakasti, että ”Pääasia, että lipas löytyi, asia on nyt kunnossa.” Syyllisen selvittäminen jäi tuossa hetkessä kokonaan käsittelemättä.

Asiaa selviteltiin uudelleen muutaman päivän kuluttua. Yhteisön aikuiset määräsivät, että kaikilta nuorilta vähennetään viikkoraha, kunnes selviää, kuka rahat on varastanut. Tutkijana toivoin, että seuraavina päivinä asia otettaisiin vakavasti, jottei nuorille välittyisi sellainen kuva, ettei varastaminen ole kovin vakava asia. Tätä ei kuitenkaan tapahtunut. Seuraavana päivänä eräs
työntekijä soitti minulle ja keskustelimme tapahtuneesta. Kysyin työntekijältä, ovatko he ottaneet asian esille ja selvittäneet, kuka säästöpossun vei. Työntekijä kuittasi asian toteamalla: ”Eihän siinä itse asiassa mitään rikosta tapahtunut. Porsaan vieminen huoneesta toiseen ei ole mikään rikos. Olenkin miettinyt, että näillä kahdella nuorella on tämän tyyppisiä taipumuksia varasteluun.”
Hän lisäsi vielä, että ”varastaminen palvelee jotakin heidän yksilöllistä tarvettaan”.

Kyseisessä tilanteessa nuorten tilannetta psykologisoitiin ja selitettiin ilman, että olisi tarkasteltu myös heidän asemaansa koko yhteisössä. Tällainen tilanne saattaa johtaa siihen, että nuori ohitetaan täysivaltaisena toimijana, joka on tekemisistään vastuussa koko yhteisölle. Nuoren ei edes odoteta kykenevän käyttäytymään vastuullisesti tai ottamaan vastuuta toiminnastaan. Kenttätutkimuksessa eräs työntekijä ilmaisi asian sanomalla, että ”ei näiltä rikkinäisiltä lapsilta voi vaatia". Tällaisissa tilanteissa ammattilaiset vahvistavat nuoren ongelmallisuutta, vaikka tarkoitusperä olisikin hyvä. Ikään kuin liian ymmärtävä suhtautuminen asiakkaisiin voikin hankaloittaa tasa-arvoisen vuorovaikutussuhteen muodostumista.

3.3 Asiantuntijapositioiden purkaminen

On selvää, että asiantuntijakeskeiselle toimintatavalle on oma paikkansa, sillä ihmisen elämässä on useita tilanteita, joissa hän todella tarvitsee ulkopuolisen apua tai asiantuntemusta kyetäkseen esimerkiksi jäsentämään omaa elämäntilannettaan uudella tavalla. Toisinaan tällainen asiantuntijakeskeinen positio on jopa itsestäänselvyys tai välttämättömyys, jolloin saattaa olla jopa eettisesti arveluttavaa jättää asiantuntijatieto käyttämättä. Tällainen tilanne voisi olla esimerkiksi lääkärin ja potilaan välinen vuorovaikutustilanne. Lääkärin ja potilaan suhdetta ohjaa vahvasti lääkärin tietoperusta sairauksista, niiden syistä ja hoitokeinoista. Myös potilas usein haluaa, että tuo tieto tuodaan avoimesti ja mutkattomasti esiin.

Kuitenkin myös lääkärin ja potilaan suhdetta voidaan tarkastella dialogisesta näkökulmasta, jolloin diagnoosi rakennetaan yhteistyössä potilaan kanssa. Yhdysvaltalainen sosiologi ja vuorovaikutustutkija Douglas W. Maynard tutki 1980—luvun lopulla lääkärien ja potilaiden vuorovaikutusta. Aiemmin sitä oli lähestytty pääasiassa näkökulmasta, jossa potilas nähtiin lääketieteellisen tiedon vastaanottajana. Douglasin kiinnostus kohdistui lähinnä siihen, miten asiakas hyväksyy diagnoosin tai miten hän tilanteeseen reagoi. Lääkäri saattoi esimerkiksi avata keskustelun kuvaamalla vanhemmille lapsen tilannetta ilmaisten tämän jälkeen oman määritelmänsä, jonka mukaan perheen lapsi ”ei ole kuten muut lapset”, on ”hidas” ja ”kehitykseltään viivästynyt”. Tällainen arvio herätti vanhemmissa voimakkaan reaktion, ja he puolestaan inttivät, ettei heidän lapsensa ole viivästynyt kehityksessään. Tällaisen avauksen jälkeen lääkärin positiivisetkaan muotoilut tilanteesta (esim. ”hän kyllä oppii uusia asioita”) eivät auttaneet. Sen sijaan vastaavat keskustelutilanteet, joissa lääkäri aloitti keskustelun kysymällä vanhemmilta, millainen lapsen tilanne heidän mielestään sillä hetkellä oli, johtivat parempaan vuorovaikutukseen. Tällöin lääkäri myös ennen huonoja uutisia toi esiin positiivisia seikkoja, aloittaen esimerkiksi sanomalla, että ”. . .pohjimmiltaan hän on älykäs, ihastuttava pieni poika, jonka älykkyys on normaalilla tasolla...” Tämän jälkeen hän siirtyi puhumaan lapsen ongelmista ottaen vanhemmat mukaan tilanteen määrittelyyn käyttäen kuitenkin omaa asiantuntemustaan yhtenä rakennuspalikkana keskustelussa.

Edellä kuvattu lähestymistapa onkin jo yleistynyt narratiivisissa työmenetelmissä, joissa diagnoosia määritellään yhdessä avaintoimijoiden kanssa. Esimerkiksi Ritva Engerström on tarkastellut väitöskirjassaan lääkärin työtä moniäänisen asiantuntijuuden näkökulmasta. Myös oman tutkimusryhmäni moniammatilliseen vuorovaikutukseen liittyvässä tutkimuksessa havaitsimme, miten lääkäri rakensi diagnoosia yhdessä asiakkaan ja kollegoidensa kanssa. Tässä mielessä diagnoosia ei ymmärretä pelkästään lääketieteellisessä merkityksessä, vaan pikemminkin on kyse yhteisestä tiedontuottamisprosessista, jossa eri osapuolet hakevat yhdessä riittävää yhteistä ymmärrystä asiakkaan tilanteesta. Vaikka lääkäri tekee viime kädessä päätöksen diagnoosista, hän
hyödyntää asiakkaan asiaa hoitavien muiden ammattilaisten ja asiakkaan tarjoamia aineksia sen määrittämisessä.

Asiantuntijavaltaa on korvattu vuorovaikutuksessa myös monologina, joka on vastakohta edellä kuvatulle vuoropuhelulle ja dialogiselle kohtaamiselle. Myös Mihail Bahtin kritisoi yksiäänistä vuorovaikutusta ja suhtautui kriittisesti aikansa psykologiaan, jossa esineellistettiin ihmisen psyykeä, jolloin ihmisolemuksen määrittelemättömyys ja ainutkertaisuus jäivät huomiotta. Bahtin
havainnollisti tätä käsittelemällä venäläisen kirjailijan, Fjodor Dostojevskin (1821-1881) teosten henkilöhahmoja. Bahtinin mukaan näille henkilöille annetaan teoksissa määritelmiä, jotka kapeuttavat heidän toimintaansa. Tavat, joilla heidät määritellään, alkavat ohjata heidän ajatteluaan ja rajata heidän mahdollisuuksiaan kokea itsensä.

Myös Kirsi Juhila tuo esiin, että tilanteen määrittelyllä on vahva merkitys, sillä sen pohjalta tehdään toimenpiteitä, tarjotaan palveluja tai suunnataan tukitoimia. Ammattilainen käyttää myös suostutteluvaltaa, jolla hän pyrkii vaikuttamaan asiakkaan toiminnan muutokseen. Tähän liittyvät myös Foucault'n tarkastelemat näkymättömät vallan muodot, joilla ihminen saadaan itse kontrolloimaan omaa tekemistään, kehoaan ja psyykettään sekä tuntemaan syyllisyyttä, kun hän ei toimi vallitsevien normien mukaisesti. Hallintokoneiston ei enää tarvitse tarkkailla ja rangaista meitä, sillä teemme sen itse.

Asiantuntijatiedolla on moderneissa yhteiskunnissa ollut tärkeä rooli identiteettimme muokkaajana. Englantilainen sosiologi Nikolas Rose kuvasi ihmissuhdeasiantuntijoita psyyken asiantuntijoina, jotka ovat nousseet 1900-luvun jälkipuoliskolla keskeiseen asemaan määrittämään uskomuksiamme, halujamme, toiveitamme ja pelkojamme sekä arvioimaan, mikä on ihmisille hyväksi.

Asiantuntijavaltaa hän tarkasteli hyvin kriittisesti lähinnä uutena hallinnan muotona, jolla vaikutetaan ajatteluumme. Foucault liitti tähän vallan muotoon myös ruumiillisen kurinalaisuuden, jota ilmentää uusliberalistinen aktiivisen ihmisen ihanne.” Tällainen omavalvonta on mennyt nykyisin jo varsin pitkälle, sillä suurella osalla ihmisiä on erilaisia teknisiä välineitä, joilla he hallitsevat ja seuraavat kehoaan, kuntoaan ja vointiaan, puhumattakaan personal trainereista, joiden auktoriteetti ulottuu myös elämäntapojen ja psyykkisen hallinnan puolelle. Toki positiivisiakin vastapuheen esimerkkejä on ilmassa. Esimerkiksi sosiaalisessa mediassa levinnyt, laihduttamista ja laihuuden ihannointia vastustava ”Vaakakapina” on yksi pyrkimys sanoutua irti tästä ruumiinkulttuurista mittareineen ja siirtää katse oman kehon tarkkailusta elämän muihin kysymyksiin.

3.4 Asiantuntijakeskeisyys auttamistarinoissa

Asiantuntijakeskeisyys tuli esiin myös tutkiessani päihdehoitoyksikön asiakkaiden ja työntekijöiden tarinoita toimivasta ja toimimattomasta asiakassuhteesta. Näitä aineistoja on käytetty myös seuraavissa luvuissa havainnollistamaan tietynlaista orientoitumista asiakastilanteisiin. Tarkastelen aineistoja siten, että tarkastelun keskipisteessä ovat tarinat, eivät niiden kertojat. Osa tarinoista on asiakkaiden omia kuvauksia, osa puolestaan ammattilaisten kirjoittamia.

Seuraavassa, työntekijän kirjoittamassa tekstissä kirjoittaja kuvaa tilannetta, jossa asiakkaan ja työntekijän ajatusmaailmat eivät kohtaa. Asiakkaan mielestä työntekijä tekee hänen toiminnastaan vääriä ja epärealistisia päätelmiä. Syntyy tyhjiä, mitäänsanomattomia terapiakeskusteluja, joista asiakas ei saa mitään irti, koska hänen ajatusmaailmansa on aivan eri tasolla. Toisella on tosi synkkä, toisella ylipositiivinen (ei aina realistinen) ajatusmaailma. Työntekijä saattaa tulkita myös asiakkaan aggressiivisuuden henkilökohtaisena, vaikka pohjimmiltaan tällä on aggressio vain itseään kohtaan. Seuraavassa, asiakkaan kuvaamassa tarinassa asiantuntijavalta ilmenee vuorovaikutuksessa, jossa työntekijän toimintaa ohjaavat opitut teoriat, ammattitermit ja päätelmät, joita asiakkaasta tehdään niukoin perustein. Lisäksi tarinasta ilmenee auttajan tarve valistaa asiakasta huomioimatta asiakkaan sen hetkistä kykyä ottaa tietoa vastaan.

Ensi tapaamisella hoitaja avaa keskustelun muodollisesti, viljellen byrokraattisia termejä Hänellä on maneereja: hän nyökkäilee vakavana ja unohtaa asiakkaan kertomia asioita. Hän kyselee asiakkaan kertomuksesta kohtia, jotka tuntuvat tästä joltain tietyltä kurssilta saaduilta opeilta. Eräässä istunnossa asiakas kysyy, sopisiko poikkeus totuttuun tai sovittuun rutiinitapaamiseen, jolloin työntekijä vetoaa auktoriteetteihin eikä selvitä asiakkaalle asian merkitystä. jos asiakas tulee myöhässä, työntekijä istuttaa hänet tuoliin ja kyselee seisaallaan kädet puuskassa vaatien selitystä. Sitten hän kutsuu paikalle nuoren mieslääkärin. Tämä kättelee asiakkaan, poistuu ja kirjoittaa minuutin tapaamisen perusteella lausunnon asiakkaasta tämän itse tuomien lääkärinlausuntojen pohjalta. Myös erään nuoren kirjoittamassa keskustelussa voi puhua asiantuntijakeskeisyydestä, mikä ilmenee asiakkaan menneisyyttä koskevista kyselyistä. Asiakas kokee tämän hyvin turhauttavana.

Työntekijä: Ami hei. Tulisitko vähän juttelemaan?

Asiakas: Ok.

Työntekijä: Noh. Tässä taas kyseltäisiin menneitä. Eli lapsuudesta asti. Milloin otit ensimmäisen ryyppysi? Milloin oli ensimmäinen huumekokeilusi. Ja mitä kokeilit? Oletko kokeillut kovia aineita, vaikka heroiinia tai amfetamiinia? Millaiset suhteet sinulla oli lapsena vanhempiisi tai muihin perheenjäseniin. sukulaisiin? Entä sukupuolielämäsi?

Asiakas: Miksi pitää jatkuvasti muistella menneitä, eikö pitäisi katsoa tulevaisuuteen? Menneet ovat mennyttä, eikä niitä voi palata korjailemaan.

Työntekijä: Noh, nämä tehtävät meidän pitäisi tehdä. Entä oletko repsahtanut, miksi ja milloin?

Asiakas: En jaksa enkä voi muistaa kaikkea. Mä en halua jutella noista menneistä. Miksi on pakko?

Toisen, päihdehoidossa olevan nuoren asiakkaan tarinassa kuvataan toimimatonta asiakassuhdetta. Tarinassa nuori kokee, ettei keskustelussa juurikaan huomioida hänen näkemyksiään. Työntekijä haluaa vain valistaa eikä ota huomioon asiakkaan senhetkistä tilaa, jota vieroitusoireet hallitsevat. Hoitaja haluaa pitää kiinni päihdeyksikön lääkkeettömästä hoitolinjasta ja tekee sen ottamalla tiukasti etäisyyttä asiakkaan kokemukseen ja vieroituksesta aiheutuviin kipuihin. Nuori tulee huumehoitoyksikköön, ja hänellä on kovat vieroitusoireet. Hoitaja tulee juttelemaan, mutta nuorta tämän valistus ei kiinnosta. Hoitaja kertoo, kuinka paljon heroiiniin on kuollut ihmisiä. Asiakas itse on pistänyt heroiinia itselleen viimeksi kymmenen tuntia sitten, ja elimistö alkaa jo kaivata ainetta. Hän kysyy, saisiko hän mitään rauhoittavaa, ja hoitaja sanoo suoraan, että "uutista, tämä on lääkkeetön päihdeyksikkö”. Asiakkaan kivut alkavat yöllä, ja kello on kohta yhdeksän illalla. Asiakas menee jo omaan huoneeseensa. Hoitaja tulee ja pyytää tätä nyt vain nukkumaan. Asiakasta ahdistaa, ja hän melkein alkaa itkeä (rukoillen jo lääkettä vieroitusoireisiin). Hoitaja ei kuuntele vaan pistää oven lukkoon. Siitä alkaa helvetti.

Asiantuntijavalta voidaan nähdä myös asiakastyön rutiininomaisuutena, josta puuttuvat luovuus ja herkkyys asiakkaan esittämille näkemyksille. Seuraavassa, asiakkaan kirjoittamassa tarinassa kuvataan, miten asiakas kokee rutiininomaisuuden turhauttavana, jolloin hän pysyttelee etäällä vuorovaikutuksesta. Hoitajan toteamus siitä, että asiakas on taas täällä, positioi tämän ”vakiasiakkaaksi”, minkä asiakas kokee loukkaavana ja mikä saa tämän vetäytymään tilanteesta.

Tavatessaan entisen asiakkaan työpaikallaan hoitaja tervehtii häntä sanomalla, että "Terve, sinä olet täällä taas! Sama juttu, vai?" Tämän jälkeen hoitaja toivoo asiakkaan kertovan tilanteestaan ennen hoitoon tuloaan, siitä, miten paljon tämä on juonut ja miten pitkään ja onko myös muita päihteitä ollut mukana. Asiakas on melko vaisu, eikä oikein lähde kuvailemaan tapahtumia. "Sitä samaa täällä mitä ennenkin", hän toteaa. 

Myös työntekijän kirjoittamassa tarinassa tulee esiin vähättelevä sävy, ja tässäkin kirjoituksessa asiakas määritellään vakiasiakkaaksi. Asiakas kokee, ettei työntekijä kykene asettumaan hänen asemaansa. Toiveista ja tavoitteista ei keskustella. Työntekijä ilmaisee tavoitteen sanomalla, että "No, olehan nyt täällä vähän aikaa, että taas jaksat." Asiakas on pettynyt ja häpeissään, mutta siitä ei puhuta. Hän ei uskalla pohtia asiaa, koska ei tunne saavansa lohtua eikä tukea. Hän tuntee työntekijän väheksyvän itseään ja toisaalta myös itse ansaitsevansa tällaisen kohtelun. 

Tulokeskustelun jälkeen hoitaja ilmoittaa seuraavan työvuoronsa, jolloin taas keskustellaan, ja poistuu paikalta. Asiakas on vihainen. Hoitaja ei näe sitä. Erään nuoren kirjoituksessa taas kuvataan tilanne, jossa hoitaja ei ymmärrä, että nuori tarvitsee aikaa suhteen syntymiseen. Työntekijä ei myöskään kykene näkemään asiakkaan ristiriitaisuutta hoitoprosessissa ja sen toteuttamisessa. Asiakkaan lähestymisyrityksen hän torjuu ja tulee samalla sulkeneeksi nuorelta mahdollisuuden kääntyä hänen puoleensa. Nuoresta tuntuu, että hoitaja ei ymmärrä häntä vaan ikään kuin pitää itseään ylempiarvoisena. Hoitaja yrittää heti kättelyssä udella nuorelta asioita, joista tämä ei halua puhua, ei vielä. Nuori tarvitsee aikaa, mutta hoitaja ei sitä ymmärrä. Mutta kun nuorelle tulee ahdistuskohtaus ja hän haluaisikin jutella jonkun kanssa, niin hoitaja tokaisee siihen, että "Nyt ei ole aikaa, ehkä huomenna." Hän kääntää selkänsä, ja nuori alkaa inhota hoitajaa eikä halua edes nähdä tätä. Hän vaatii hoitajan vaihtoa. Kuten edellä tuotiin esiin, yksi asiantuntijavallan ilmenemismuoto on, että työntekijä näkee liian yksioikoisesti asiakkaan elämäntapahtumia koskevat syy-seuraussuhteet. Historiallisuus sinänsä tuo aina mukanaan merkittävän näkökulman, puhutaan
sitten yksilöistä tai yhteiskunnasta. Sanamme, ajatuksemme ja tekomme sisältävät jälkiä menneisyydestämme ja aiemmista kohtaamisistamme ja vaikuttavat myös nykyisiin suhteisiimme. 

Dialogisen suhteen kannalta olennainen ero on siinä, tuoko historiallisuus tarkasteluun selitystä vai ymmärrystä eli etsimmekö asiakkaan menneisyydestä suoria syy-seuraussuhteita hänen ongelmiinsa vai haluammeko ymmärtää hänen elämäntarinaansa sellaisenaan. jälkimmäinen on dialogisen vuorovaikutuksen näkökulmasta välttämätöntä, mutta edellisessä tapauksessa saatetaan syyllistyä monologiseen asiantuntijavaltaan. Esimerkiksi terapiatyössä pidettiin aiemmin itsestään selvänä, että ennen kuin terapeutti päättää, miten asia tulisi ratkaista, on kyettävä selvittämään, mistä ongelmasta on todella kysymys. Tällaiseen asiantuntijuuteen on liittynyt oletus, että asiantuntijalla on hallussaan ihmisen toimintaa ja ongelmaa koskevaa sekä nämä toisiinsa kytkevää, yleistävää tietoa. Nykyisin terapiatyönkin asiakassuhde nähdään kohtaamisena, jossa sekä asiakkaan että terapeutin asiantuntemus rakentuu vastavuoroisesti ja heidän välilleen syntyy vahva side.

Vastavuoroisuus tarkoittaa, että suhteessa molemmat ovat tasavertaisia toimijoita. Asiantuntijavallan suhdetta vastavuoroiseen kohtaamiseen voisi verrata valokuvan ottamiseen. Valokuvaaja valitsee aina kohteen ja kuvan asettelun. Hänellä on valta päättää, millainen kuvasta tulee, vaikka hän usein väittää ottaneensa kuvattavan näköisen kuvan. Pahimmillaan joku voi ottaa kuvan kokonaan ilman lupaa ja laittaa sen muille nähtäväksi. Näinkin arkisessa asiassa on kyse vallankäytöstä. 

Valokuvaaja, taide- ja sosiaalikasvattaja Miina Savolainen on oivaltanut tämän tärkeän seikan ja kehittänyt niin sanotun voinmaannuttavan valokuvan metodin. Hän on pyrkinyt muuttamaan edellä kuvattua valta—asemaa ja antamaan kuvattavalle vallan määrittää, minkälaisen kuvan tämä itsestään haluaa. Savolainen kuvasi valokuvakirjaansa Maailman ihanin tyttö (2008) lastenkodissa asuvaa kymmentä nuorta tyttöä. Tytöt saivat valita itselleen asun ja kuvauspaikan sekä ideoida, miten halusivat tulla kuvatuksi. Savolainen korostaa, että tärkeää on valokuvaajan ja nuoren välinen arvostava vuorovaikutus, jossa kuvaaja antaa kuvattavan määrittää, minkälaisena hän haluaa tulla nähdyksi. Satuhenkisissä kuvissa keskellä kaunista luontomaisemaa nuoret saivat nähdä itsensä vahvoina ja ehjinä. Vaikka ihminen joutuu kokemaan elämässään monia traumaattisia asioita, niiden ei tule määrittää liikaa koko hänen olemassaoloaan ja minäkuvaansa. Savolaisen mukaan niin sanotussa voimaannuttavassa valokuvauksessa on opittava tietoisesti katsomaan toisin, mikä edistää myös asiakkaan myönteistä kuvaa itsestään. Voimaannuttavan valokuvan menetelmää on viime vuosina hyödynnetty laajasti erilaisissa sosiaali- ja terveysalan tehtävissä.

Asiantuntijavalta ei ole useinkaan tietoista, ja moni ammattilainen saattaakin kokea toimivansa asiakkaan tarpeet huomioiden. Jokainen kuitenkin kompastuu siihen joskus huomaamattaan. Esimerkiksi Kaarina Sirviön hoitotieteellisessä väitöstutkimuksessa tuli esiin, että lapsiperheiden kanssa toimivat ammattilaiset, terveydenhoitajat, hammashoitajat ja sosiaalityöntekijät kyllä tiedostivat, että perheet olisi otettava mukaan hoidon suunnitteluun. He eivät kuitenkaan osanneet viedä tuota ajatusta toiminnan tasolle, joten perheen sekä lähiomaisten voimavarat ja näkökulma jäivät vastaanotolla hyödyntämättä.

Myös tapaan kysyä on tärkeää kiinnittää huomioita, sillä kysymykset suuntaavat keskustelua ja toimivat aina jonkinlaisena interventiona asiakastilanteessa, minkä lisäksi niillä voidaan edistää avoimuutta, mutta myös käyttää asiantuntijavaltaa. Toisinaan työntekijä saattaa asiakastilanteissa dominoida keskustelua esittämällä useita kysymyksiä, jolloin keskustelussa on vain vähän tilaa uusille näkökulmille. Kyselymuotoinen keskustelu myös kutsuu asiakkaan helposti vastaamaan totutulla tavalla tai esittämään häneltä odotettuja vastauksia.

On tärkeä erottaa toisistaan avoimet ja suljetut kysymykset ja niiden vaikutus vuorovaikutuksen kulkuun. Avoimet kysymykset ovat varsin yleisluontoisia, jolloin asiakkaalla on mahdollisuus kertoa aiheesta niin paljon kuin tietää tai haluaa. Suljettu kysymys puolestaan rajaa vastaamisen mahdollisuuksia esimerkiksi hyvin konkreettisiin faktoihin tai joko myöntäviin tai kieltäviin vastauksiin.

Jaana Venkula on pohtinut kysymisen merkitystä vuorovaikutuksessa erottaen toisistaan opettajakeskeisen ja ajattelukeskeisen kysymisen. Opettajakeskeiset kysymykset ilmentävät asiantuntijavaltaa. Ajattelukeskeistä kysymistä hän puolestaan kuvaa päättymättömien ajatusten ja kysymysten virtana, jossa vastausten sijaan tärkeämpää on jatkuva liike. Ajatteleva kysyminen aktivoi kaikkia osapuolia, eikä vastauksia tiedetä etukäteen.

Kysymykset ovat monin tavoin tärkeitä ammatillisen vuorovaikutuksen välineitä, ja niiden avulla voidaan myös vahvistaa asiakkaan asiantuntemusta. Seuraavassa luvussa rohkenen kuitenkin kysyä, onko asiakaskaan aina oikeassa.

4 Asiakaskeskeinen orientaatio vuorovaikutuksessa
4.1 Asiakasnäkökulman esiinnousu

Asiantuntijakeskeisen ajattelu— ja toimintatavan rinnalle alkoi 1980—luvun jälkipuoliskolla tulla asiakkaan kokemusmaailmaa korostava näkökulma. Tätä vuorovaikutuksen näkökulmaa kutsutaan asiakaskeskeiseksi orientaatioksi, jolla on sekä humanistiset että liiketaloudelliset juuret. Molemmissa tarkoitetaan asiakkaan tarpeista lähtevää ja asiakkaan tilanteen määrittelyihin perusturva orientaatiota. Humanistisesta näkökulmasta alettiin korostaa asiakkaan kunnioitusta, yksilöllisyyttä sekä tarvetta tulla aidosti kuulluksi. Liberalistiset markkinaideologiat taas korostavat tarvelähtöisyyttä ja joustavaa palvelua, jolloin asiakkaan todelliset tarpeet ja tyytyväisyys hänen saamaansa palveluun on tärkeä määritellä. Suvi Raitakari ja kumppanit tuovatkin esiin, että
asiakaslähtöisyyteen liittyy hyvin erilaisia, toisistaan poikkeavia tulkintoja. Heidän mukaansa kuluttajan näkökulmasta pohditaan erityisesti asiakasta osana palvelu- ja hoitosuhteita eikä niinkään pureuduta itse kohtaamiseen.

Puhe asiakaslähtöisyydestä lisääntyi, kun sosiaali— ja terveysalan työtä alkoivat ohjata uusliberalistiset ideologiat. Julkisen sektorin toimintaan on vaikuttanut pitkään käynnissä ollut rakennemuutos, jonka myötä kaikille suunnattujen palvelujen tarjoamista on alettu kyseenalaistaa ja sen sijaan keskittyä yhä enemmän rajaamaan asiakkaan saamaa palvelua. jälkimmäinen tosin
painaa sosiaali- ja terveyspalveluiden tuottajien vaa'assa yhä enemmän, vaikka sitäkin usein perustellaan inhimillisyydellä. Tässä luvussa kuvaan asiakaskeskeisyyttä vastakkaisena näkökulmana edellä tarkastellulle asiantuntijavallalle. Niputan tämän näkökulman alle monia asiakastyöhön liittyviä kompastuskiviä, joita yhdistää selkeästi dialogisen kohtaamisen puute ja sen myötä kohtaamiseen liittyvä vastavuoroinen vastuu. jatkossa käytän asiakaskeskeisyyden käsitettä kriittisessä merkityksessä ja varaan asiakaslähtöisyyden kuvaamaan arvolähtökohtaa, jossa painotetaan asiakkaan tarpeita.

Asiakkaan lähtökohtia korostava näkökulma syntyi alun perin Yhdysvalloissa jo 1930-luvulla. Sen toi ensimmäistä kertaa ihmissuhdetyöhön humanistisen psykologian edustaja Carl Rogers. Lähtökohdaksi tuli asiakkaan kunnioittaminen ja hänen tarpeidensa entistä parempi huomioiminen. Rogers halusi kehittää asiakastyöhön hienotunteisempaa työskentelyotetta, jossa korostetaan, että asiakkaalla itsellään on paljon tietämystä, jota on tärkeä hyödyntää. Hän kritisoi monia auttamisen tapoja liian teknisiksi ja metodikeskeisiksi. Rogersin mukaan metodit eivät ratkaise mitään, vaan asenne, jolla asiakas kohdataan.

Asiakaslähtöinen ajattelu tuli Suomessa ihmissuhdealojen näkökulmaksi vahvasti vasta 1990—luvun alussa, vaikka viitteitä siitä oli ollut jo paljon aikaisemminkin. Esimerkiksi päihdetyössä siitä puhuttiin jo 1960—luvulla muun muassa A—klinikoiden yleistyessä.

Iskulause asiakkaasta oman elämänsä parhaana asiantuntijana yhdistyi 1990-luvulla markkinoiden ja kaupankäynnin näkemykseen, joka korosti sitä, miten asiakas on aina oikeassa.

Asiakasnäkökulman esiin nostaminen oli ihmissuhdetyössä tärkeä askel kohti dialogisempaa vuorovaikutussuhdetta. Asiakasnäkökulman ottaminen huomioon ei tarkoita, ettei työntekijä voisi olla vuorovaikutuksessa aktiivinen osapuoli. Esimerkiksi ratkaisukeskeisessä työssä, verkostotyössä ja kognitiivisessa psykoterapiassa on korostettu tarkoituksenmukaisten kysymysten esittämisen merkitystä. Tällä on haluttu aktivoida asiakas itse jäsentämään omaa tilannettaan. Samalla haluttiin myös murtaa hierarkkisia suhteita, jotta asiakas pääsisi vaikuttamaan entistä enemmän omaan hoito— tai auttamissuunnitelmaansa. Tällöin puhutaan esimerkiksi potilas—, oppija-, asiakas—, lapsi—, käyttäjä— ja perhekeskeisyydestä. Nämä termit korostavat asiakkaan aktiivista roolia ja sitä, että häntä kuullaan riittävästi häntä itseään koskevissa asioissa. Vaikka asiakaskeskeisyys periaatteena kuulostaa tavoiteltavalta, sekään ei ole vuorovaikutuksen kannalta ihan ongelmaton. Oman ammatillisen kehittymiseni alkuvaiheissa näin kaiken vaikuttamiseen liittyvän jotenkin ihmisen itsemääräämisoikeutta rajoittavana ja minua kiehtoi ajatus, että asiakassuhteessa mentäisiin asiakkaan ehdoilla - olihan tämä näkökulma 1980-luvun lopulla vielä uusi ja houkutteleva. Ajan myötä asiakaskeskeisyyden idea alkoi kuitenkin tuntua kyseenalaiselta, dialogisen kohtaamisen näkökulmasta jopa mahdottomalta. Myös sosiaali- ja terveysalan ammattilaiset rohkenivat 1990-luvun puolivälissä yhä useammin kysyä, kuinka pitkälle asiakkaan ehdoilla voi mennä. On selvää, etteivät asiakkaan tarpeet yksin ratkaise sitä, miten palvelu toteutetaan. Puhuttaessa vuorovaikutuksesta ei voida edetä kokonaan toisen osapuolen ehdoilla — eikä siihen ole edes syytä.

Jos asiakaskeskeisyys ymmärretään liian kapeasti, työntekijän rooli vuorovaikutuksen osanottajana hälvenee ja asiakkaan todellinen kokemus saatetaan ohittaa. Asiakaskeskeisyydestä puhuttaessa onkin tärkeää erottaa toisistaan markkinoiden ja hallinnon piirissä käytetty käsite palvelu ihmisten välisestä vuorovaikutuksesta. Näitä käsitteitä käytetään usein virheellisesti samassa merkityksessä, vaikka ne merkitsevät eri asioita. Palvelusta puhuttaessa sana ”asiakaslähtöisyys” sopii hyvin, sillä käsitteeseen kuuluu ajatus siitä, että palvelun tarjoaja pyrkii ottamaan asiakkaansa tarpeet mahdollisimman hyvin huomioon. Myös Jari Pirhonen suhtautuu kriittisesti asiakaskeskeisyyteen liittyviin periaatteisiin vanhusten hoidossa. Hänen mukaansa hyvää tarkoittava käsite on
kärsinyt inflaation, vaikka sitä korostetaankin laajasti sekä kansallisesti että kansainvälisesti sosiaali- ja terveysalan palvelujärjestelmissä. Pirhonen kysyy oikeutetusti, huomioidaanko asiakaskeskeisyydestä puhuttaessa riittävästi ihmisyyttä. Ihmisyys pitää sisällään jokaisen ihmisen tunnustamisen persoonana omine toiveineen, mutta erityisesti myös huolenpidon tarpeineen.

Viimeisen vuosikymmenen ajan monet yhteiskuntatieteilijät ovat kantaneet huolta siitä, että liberalistisen talouspolitiikan ihanteet ovat rantautuneet kaikkialle julkisen sektorin toimintaan, myös koulutukseen ja tieteeseen. Esimerkiksi sivistys nähtiin aiemmin arvona sinänsä, mutta nykyisin sitäkin arvioidaan välineellisemmin, samalla kantaen huolta yhteiskunnallisesta tuottavuudesta, työllistämisestä ja tutkimuksen vaikuttavuudesta. jopa tiedon tuotannosta on tullut taloudellisen kasvun instrumentti. Tätä pohtivat Ismo Bjöm, Jarmo Saarti ja Pirjo Pöllänen analysoidessaan suomalaisten ministerien puheiden muutosta 1990—2000-luvuilla. Tutkijat havaitsivat, että 2000-luvun puolella puheissa alkoivat esiintyä yhä tiuhempaan tahtiin sanat ”hyöty” ja ”tuottavuus” myös puhuttaessa yliopistojen tehtävästä. Tähän toki vaikutti yliopistolain muutos, jossa yliopistot muuttuivat valtion virastoista liikelaitoksiksi. Aiemmin vallalla ollut ideologia, jossa pyrittiin turvaamaan kaikille yhteiset palvelut, on kuitenkin alkanut jäädä tarve- ja hyötypuheen jalkoihin. 

Asiakaskeskeinen puhe palvelee hyvin tätä ideologiaa, ainakin silloin, kun se hahmottuu
kuluttajakansalaisen näkökulmasta? Tarve kuulostaa asiakaslähtöiseltä, mutta hyöty viittaa puolestaan taloudelliseen laskelmointiin. Asiakaskeskeisen puheen yksi pulma on, että käsite itsessään on positiivinen, mikä saattaa peittää alleen monia institutionaalisen vallan elementtejä jarruttaen myös vastavuoroisen kohtaamisen kehittämistä asiakastyössä. Pahimmillaan tämä voi johtaa ihmisen ohittamiseen, jota avaan seuraavaksi tarkemmin.

4.2 Onko asiakas aina oikeassa?

Hyvää tarkoittavaan asiakaskeskeisyyteen liittyy mukaan menemisen problematiikkaa, jos sitä tarkastellaan ihmisten välisen kohtaamisen kannalta. Nuorisopoliklinikan asiakastilanteita tutkineiden Tom Erik Arnkilin ja Esa Eriksonin mukaan asiakkaan tai yhteistyökumppaneiden tunnelmiin mukaan meneminen on asian ymmärtämisen välttämätön, mutta ei riittävä ehto. Jos
vuorovaikutukseen mennään täysin mukaan toisen ehdoilla, vuorovaikutus ei tuo uutta ymmärrystä kummallekaan osapuolelle.

Tämä saattaa johtaa myös vastuun hämärtymiseen vuorovaikutussuhteessa. Asiaa on pohtinut myös Susanna Hyväri, jonka mukaan niin sanotussa empaattisessa kuuntelussa henkilö, joka pulu, saattaa hyvästä pyrkimyksestään huolimatta asettua kuulijansa yläpuolelle. Tällöin voi syntyä myös näennäisen kohtaamisen tunnelma. Seuraavassa esimerkissä havainnollistan oman tutkimusaineistoni valossa tällaista kohtaamistilannetta: 

Sosiaalitoimistossa pidettiin 16-vuotiaan Leenan asioissa neuvottelu. Neuvottelussa olivat läsnä Leenan äiti, sosiaalityöntekijä, Leena itse, nuorisotyöntekijä sekä kasvatus- ja perheneuvolan psykologi. Kaikilla oli yhteinen huoli siitä, että Leena on koulusta paljon pois, juopottelee useita

kertoja viikossa ja pyörii aikuisten mielestä epämääräisissä porukoissa. Huoli ilmaistiin varovasti kaikkien kunnioittavien ammatillisten sääntöjen mukaan voimavarakeskeisesti ja asiakasta kunnioittavasti. Leenalta kysyttiin, mistä hän olisi kiinnostunut ja mitä hän haluaisi harrastaa. Leena ilmaisi haluavansa tanssikurssille, johon hänellä ei kuitenkaan ollut varaa. Äiti ja työntekijät innostuivat heti asiasta, sillä juuri harrastamiseen Leenaa tuli tukea. Sosiaalityöntekijä sanoikin ääneen: "Heti maksetaan, jos vaan aloitat jonkin harrastuksen.” Kukaan ei tarkistanut Leenan todellista kiinnostusta asiaan tai sitä, mitä hän itse voisi asialle tehdä. Seuraavana iltana katupäivystysvuorossa oleva nuorisotyöntekijä vei Leenalle kotiin viestin, että tanssikurssi oli nyt maksettu, joten Leena voisi mennä kurssille. Leena kävi kurssilla pari kertaa, mutta lopetti, koska häntä "ei tanssi niin kiinnostanutkaan".

Korvatussa tilanteessa ammattilaiset ovat sisäistäneet sen tärkeän ajatuksen, että asiakastyössä tulee olla positiivinen ja kannustaa nuoren muutospyrkimyksiä sekä kunnioittaa hänen omia valintojaan. Tällaisen tilanteen hankaluutena voi olla kuitenkin se, että nuori pyrkii toimimaan muiden odotusten mukaisesti päästäkseen kiusallisesta tilanteesta ja ehdottaa vain nopeasti jotakin
ratkaisua. Elisa Aaltolan ja Sami Ketolan mukaan tällöin tarvitaan erityisesti kognitiivista empatiaa, joka auttaa meitä havaitsemaan muiden tunteita ilman, että otamme niihin osaa. Tällöin on tärkeä osata lukea myös hienojakoisempia motiiveja, kuten esimerkiksi sitä, millä tavalla asiakas käyttää jotakin tilannetta hyödykseen eikä välttämättä ota sitä tosissaan. Aina pelkkä ymmärrys ja
asiakkaan tilanteeseen eläytyminen ei koidu hänen eduksensa.

Lukija saattaa ihmetellä, pitääkö ammattilaisen siis epäillä asiakkaan motiiveja sen sijaan, että ottaisi tämän sanomiset tosissaan. Asiakas on aina otettava tosissaan, mutta siitä huolimatta on tärkeä tunnistaa ymmärtämiseen liittyvät karikot. Aaltolan ja Ketolan mukaan yksi tällainen karikko saattaa osua eteen, jos kognitiiviseen empatiaan ei kytkeydy muita empatian muotoja. Tällaisesta
epäinhimillisestä toiminnasta, jossa käytetään psykologisia keinoja, on historiassa useita esimerkkejä. Esimerkiksi monet diktaattorit ovat osanneet manipuloida kansaansa jopa hirmutekoihin käyttämällä hyväkseen ihmisten hyväuskoisuutta. Hyvässäkin kohtaamisessa on kuitenkin erilaisia muotoja. Aaltolan ja Ketolan mukaan kognitiivinen empatia voi suojata erilaisilta huijauksilta ja manipulaatiolta, niin asiakassuhteissa kuin kaikessa muussakin inhimillisessä vuorovaikutuksessa. Ymmärrän ajatuksen siten, että kognitiivisen empatian tarkoituksenmukaisessa käytössä on kyse eläytymisen ja etäisyyden oton oikeista mittasuhteista, jotka ovat auttamistyössä varsin tärkeät. Seuraavaksi valotan asiakaskeskeisyyden problematiikkaa erityisesti lasten ja nuorten kanssa tehtävässä työssä sekä laajemmin kasvatuskulttuurissamme.

Moni sosiaali- ja terveysalan ammattilainen toimii päivähoidossa tai lasten- ja nuortenhuollon laitoksissa kasvatuksen ja ohjauksen parissa. Etsiessään omaa ohjaustapaansa työntekijän on tärkeä myös pohtia omaa suhdettaan kasvatukseen. Aikuisilla on ollut eri aikoina vahva auktoriteettiasema suhteessa lapsiinsa, eikä lapsuutta ole nähty samalla tavoin erillisenä, aikuisuuden taakasta
vapaana aikana kuin nykyään. Aiemmin vahva auktoriteettiasema merkitsi valitettavan usein myös sitä, että monella lapsella oli kokemuksia aikuisten autoritäärisestä mielivallasta. Aikuisten auktoriteettia lapset eivät juurikaan kyseenalaistaneet, toisin kuin nykyisin, kun lapset ja nuoret haastavat rohkeammin vanhempiaan. Toisaalta nykyään lapset joutuvat ehkä liiankin varhain
pohtimaan tyytyväisyyttään ja kuulluksi tulemistaan. Ennen elämä vain oli, ja siinä oli oma turvallisuutensa.

Miksi vallasta sitten tuli sekä kasvattajille että ammattilaisille niin vaikea asia? Kasvatustieteilijä Leena Tahkokallion mukaan kasvatuksen lapsikeskeisyyden juuret ulottuvat jo 1700-luvulle ranskalaisen filosofin Jean-Jacques Rousseaun (1712—1778) kehittelemään lapsikeskeiseen kasvatukseen, jossa lapsen oma kokemusmaailma haluttiin tehdä näkyväksi ja kunnioittaa lapsen
yksilöllisyyttä. Suomessa 1970—luku oli vielä aikuiskeskeisyyden kulta-aikaa, mutta jo seuraavalla vuosikymmenellä päivähoidon laitosmaisuutta ja näkymätöntä kuria kritisoitiin vahvasti. Kasvatusta haluttiin tarkastella lapsen omana kasvuprosessina, jota eivät määritä pelkästään aikuisen tavoitteet; päinvastoin, lasta pidettiin jo pienestä pitäen itsenäisenä toimijana, joka haluaa vaikuttaa omaan elämäänsä. Lapsilähtöisyyden käsitteen yhteydessä tuotiin toki esiin myös kasvattajan asemaan liittyvä valtasuhde. Tämä jäi jostakin syystä kuitenkin monen lapsen tarpeita korostavan kasvatusteorian ulkopuolelle.

Tietyssä mielessä Tahkokallion kuvaama lapsilähtöisyyden puutteellinen tulkinta kääntyikin lapsia vastaan. Vuorovaikutuksen toinen osapuoli, aikuinen, jäi siinä vaille riittävää huomiota. Korostettiin, että lapsen kanssa oli neuvoteltava kaikista asioista. Tämän vanhemmat oppivat, mutta huomasivat myös, että lapsi ottaakin tilanteista helposti yliotteen. Seuraavassa esimerkissä kuvaan
nuoren ”ehdoilla” toimimisen pulmia vastuun kannalta. Tässä tapauksessa nuoren asioita hoitava ammattilainen ohittaa vanhempien asiantuntijuuden ja valta-aseman suhteessa heidän lapsiinsa. Eräs nuori alkoi liikkua vanhempien mielestä huolestuttavassa kaveripiirissä, jossa käytettiin huumeita, ja yhteys perheeseen oli vähällä katketa. Vanhemmat yrittivät epätoivoisesti pitää lapsen menemisistä lukua ja saada yhteyttä nuoreen. Pahimpien kriisien keskellä tytär toi perheen kotiin empaattisen nuoriso-ohjaajan. Perheen olohuoneessa pidettiin neuvonpitoa, ja nuoriso-ohjaaja kysyi tyttäreltä, mikä tätä erityisesti harmittaa. Tytär tuumasi siihen, että "Harmittaa, kun pitää tulla aina viideltä kotiin syömään." Nuoren tarpeita korostava nuoriso-ohjaaja katsoi vanhempia ja kysyi: "Olisiko tuossa ruoka-ajassa mitenkään jouston mahdollisuutta?" Vanhemmat katsoivat ymmällään toisiinsa. He olivat halunneet lähinnä pitää kiinni joistakin jatkuvuutta tuovista rakenteista. Olihan perheiden yhteisten moka-aikojen puutteesta käyty julkisuudessakin keskustelua.

Tässä tapauksessa nuoriso-ohjaaja välitti viestin, jonka mukaan vanhempien tapa ei hänen mielestään sopinut itseään etsivälle nuorelle. Ensisijaisesti hän halusi kuulla nuoren pahaa oloa ja korosti, että tilanteessa oli edettävä nuoren ehdoilla. Vanhemmat olivat olleet myös tarkkoja kotiintuloajoista ja muista samankaltaisista tiukoisista rajoista, joita usein vanhemmuudessa korostetaan. Tässä tilanteessa he olivat kuitenkin todella avuttomia — he kokivat, etteivät ilmeisesti ymmärtänetkään vanhemmuudesta riittävästi. Heidän syyllisyytensä hiukan helpottui, kun he huomasivat, että monet nuortensa kanssa valtataistelua käyvät perheet olivat jääneet samalla tavalla alakynteen sekä nuorensa että ammattilaisten kanssa. Lapsikeskeisen lähestymistavan ongelmat eivät ilmene vain kasvatuksessa vaan myös ammattiauttamisen vuorovaikutuksessa.

Samat vuorovaikutustrendit ulottuvat kulttuurissamme monelle elämänalueelle. Puuttumisen koetaan usein uhkaavaan lapsen tai asiakkaan itsemääräämisoikeutta ja henkilökohtaista vapautta. Tämä saattaa johtaa liialliseen varovaisuuteen ja vastuun hämärtymiseen. julkisuudessa keskustellaan opettajien neuvottomuudesta oppilasryhmien kurinpidossa, sillä monet säännöt
kieltävät opettajia puuttumasta tilanteisiin silloinkin, kun se uhkaa koko yhteisön turvallisuutta. Moni opettaja kokee avuttomuutta pitkälle vietyjen yksilöoikeuksien edessä, samalla kun heidän tehtävänsä ydin on koko oppilasryhmän oppimisen tukemisessa.


4.3 Pahan piilottelu ja auttamisen salat

Sosiaali— ja terveysalan asiakastyöhön liittyy paljon kulttuurisia uskomuksia ja normeja, jotka vaikuttavat ihmisten tapaan suhtautua asiakastilanteisiin. Monien mielikuvissa esimerkiksi auttajan rooliin kuuluu uskoa asiakkaastaan vain hyvää ja suhtautua positiivisesti kaikkiin hänen aikeisiinsa. Koska auttajan rooli on mielikuvissa usein myönteinen, auttamisen ongelmat saattavat jäädä
huomaamatta. Tämä voi pahimmillaan johtaa siihen, että pahat tai ikäviksi koetut asiat piilotetaan ja selitetään pois. Asioista ei tällöin uskalleta pillillä niiden oikeilla nimillä, ja ikävätkin asiat saatetaan pukea turhan positiiviseen muotoon. Sanan ”pahuus” nostaminen esiin hämmentää toisinaan ammattilaisia, ja moni kieltäytyy käyttämästä sitä vedoten siihen, ettei kyse ole pahuudesta. Tästä olen aivan samaa mieltä. Siitä huolimatta haluan tarkastella tätä asiakastyötä rajoittavana ilmiönä, joka ilmenee siten, että ikäviä asioita ei uskalleta aina lähestyä, jolloin asiakas jää eräässä mielessä kohtaamatta.

Teologi ja perheterapeutti Martti Lindqvist on kirjoittanut paljon auttamistyön ansoista, joihin ammattilaiset saattavat hyvistä tarkoitusperistään huolimatta kompastua. Hän kuvaa näitä ansoja seuraavasti: julmimmillekin asioille haetaan psykologisia selityksiä, ja hankalilla asiakkailla pallotellaan ikään kuin he polttaisivat käsissä. Pahoja asioita ei haluta uskoa todeksi, koska se olisi aivan liian suuri järkytys auttajan omalle maailmankuvalle ja voisi johtaa vaikeisiin avuttomuuden ja syyllisyyden kokemuksiin. Tämä saattaa johtua kyvyttömyydestä käsitellä omia varjojaan, ristiriitaisuuttaan ja pahuuttaan. Tietty ammatillinen neutraalisuus tukee tällaista ajattelutapaa.”
Lindqvistin mukaan tällainen riski piilee instituutioissa, jotka samastuvat hyvyyteen. Tällaisia ovat esimerkiksi uskonnolliset, hoidolliset ja kasvatukselliset instituutiot, joissa saatetaan olla sokeita oman toiminnan kipupisteille. Tällöin ei myöskään osata varautua mahdollisiin ongelmiin. Esimerkiksi työpaikkakiusaaminen on usein kaikkein vaikeinta sellaisissa organisaatioissa, joiden
päämäärät ja julkinen kuva ovat hyvin yleviä.

Lindqvist katsoo asiaa ensisijaisesti inhimillisen kohtaamisen ja ennen kaikkea ihmisarvon näkökulmasta. Hänen mukaansa ihmisarvo edellyttää, että tulemme nähdyksi omana itsenämme ja että teoistamme ja niiden seurauksista puhutaan niiden oikeilla nimillä. Taustalla on ajatus, että pohjimmiltaan ihmiset haluavat tulla kohdatuiksi kokonaisina, kaikkine ongelmineenkin. Tällaista ongelmien piilottelua on tarkastellut myös Johanna Hurtig teoksessaan, joka käsittelee uskonnollisten yhteisöjen väkivaltaa erityisesti lasten kokemana. Hurtigin mukaan uskonnollisissa yhteisöissä elävät lapset saattavat joutua kaltoinkohtelun, väkivallan tai seksuaalisen hyväksikäytön kohteeksi, mutta näistä pahoista asioista vaietaan. Erityisesti äideillä on tässä keskeinen asema. Lapset joutuvat kokemaan aikuisten epäselviä, arvaamattomia ja sattumanvaraisia reaktioita, ja heidän kokemuksensa pimitetään yhteisön tradition, hengellisyyden ja anteeksiannon nimissä. Hurtigin tutkimuksessa mukana olleet henkilöt kuvasivat näitä tilanteita siten, että hengelliset hokemat etäännyttivät heitä äidistä estäen kohtaamista. He kokivat, että usko ei edistänyt rehellistä vuorovaikutusta vaan pelkistyi ulkokohtaisiin lausahduksiin. joidenkin osallistujien mukaan äidit yrittivät vaikuttaa lasten mieliin lähinnä uskonnollisella puheella, mutta samalla he sivuuttivat väkivallasta puhumisen. Lasten kannalta oli erityisen raskasta, jos heidän kokemuksensa väkivallasta käännettiin lähinnä mielikuvituksen tuotteeksi. Hurtigin mukaan tällaisessa tilanteessa
moraalinen toimijuus edellyttäisi kivettyneiden valtarakenteiden ja vääristyneiden toimintamallien tunnistamista ja niistä luopumista. Tämä ei kuitenkaan ole uskonnollisissa yhteisöissä koskaan helppoa, vaan se edellyttäisi erityisesti yhteisön naisilta moraalista autonomiaa ja uskallusta puuttua väkivaltaan ja päihteettömyyteen.

Positiivinen asenne toiseen ihmiseen on aina tärkeää, mutta siinäkin on ansansa. Toisinaan auttajalta puuttuu rohkeutta puhua vaikeista asioista, erityisesti niistä, jotka ovat myös auttajalle hankalia. Omaa neuvottomuutta tilanteen edessä ei ole helppo käsitellä. Sanna Tahvanainen keräsi opinnäytetyöhönsä kirjoituksia, joissa pienten lasten äidit kuvasivat kokemuksiaan vauvanhoidosta,
erityisesti tilanteista, joissa he olivat valvomisen vuoksi oman jaksamisensa äärirajoilla. Ammattilaisen hankaluuksia kohdata vaikeita asioita kuvaa erään äidin pohdinta siitä, että hänen huoltaan ei neuvolassa otettu vakavasti: ”Kerroin neuvolassa itkuisesta vauvasta. .. ei tuntunut kiinnostavan, joten siitä lähtien kaikki oli ihan hyvin.”

Samansuuntaisia kokemuksia oli erään erityistukea tarvitsevan lapsen äidillä: Äiti oli huolissaan poikansa ylivilkkaudesta ja keskittymisvaikeuksista päiväkodissa ja halusi puhua tästä terveydenhoitajan kanssa. Myös päiväkodissa oli kehotettu äitiä ottamaan asia esille. Terveydenhoitaja halusi kuitenkin olla vain positiivinen ja korostaa asiaan liittyviä myönteisiä seikkoja. Neuvolakorttiin hän kirjasi: ”iloinen Vaahteramäen Eemeli”. Äiti oli toki sama mieltä lapsensa hurmaavuudesta ja vallattomuudesta, mutta samalla hän koki, ettei terveydenhoitaja ottanut hänen asiaansa tosissaan.

Vastaavassa tilanteessa olivat myös erään huumeita käyttävän nuoren vanhemmat kokoontuessaan sosiaali- ja terveysalan ammattilaisten kanssa yhteiseen neuvotteluun tytön asioissa. Vanhemmat ilmaisivat huolensa lähestyvästä lomasta, sillä juuri loman alkaminen oli aikaisemmin laukaissut ongelmia. Vaikka nuoren äiti kuinka yritti tuoda huoltaan esiin, hänen kannanottonsa ohitettiin lausahduksilla ”pitää ajatella positiivisesti” ja ”ei kannata ajatella nyt huonoja asioita”. Äidille jäi tunne, että monista ammattiauttajista huolimatta he olivat vanhempina yksin huolensa kanssa.

Esimerkit osoittavat, miten positiivinen ajattelu saattaa estää ammattilaista havaitsemasta niitä asioita, joita pitäisi kuulla ja joihin pitäisi tarttua. Ilmiö ei esiinny pelkästään ammattilaisten toiminnassa, vaan myös läheisen tai tuttavan vakaviakin ongelmia saatetaan vähätellä. Mervi Issakainen tutki sosiaalipsykologian alan väitöskirjassaan masennuksesta kärsineiden nuorten kirjoituksia heidän saamastaan tuesta ja ammattiavusta. Hänen tutkimansa nuoret kokivat, että osa ihmisistä vähätteli heidän ongelmiaan ja heidän oireensa liitettiin vain osaksi nuoruuden normaalia kehitystä.

Edellä toin esiin, että toisen tilanteen normalisointi voi joissakin tapauksissa olla tärkeä osa kasvotyötä. Edelliset esimerkit kuvasivat kuitenkin tilanteita, joissa kasvotyö päinvastoin aiheutti asiakkaalle tunteen, ettei häntä oteta vakavasti. Vuorovaikutuksellisia askeleita onkin otettava aina varoen.

Myös nuorten huumevalistuksessa voidaan kompastua edellä kuvattuihin ansoihin väittelemällä keskustelemasta huumeisiin liittyvistä asioista niiden oikeilla nimillä. Esimerkiksi päihdetutkija Markku Soikkelin mukaan nuoret elävät monien, usein ristiriitaistenkin viestien maailmassa, jossa aikuisten olisi kyettävä erittelemään ja perustelemaan erisuuntaisia näkökulmiaan.

Mitään mielipidettä ei ole syytä tukahduttaa puhumattomuudella, sillä tehdessään valintoja nuori painiskelee monien kulttuuristen vaikutteiden ristiaallokossa.  Väitöstutkimuksessaan kannabiksen käyttäjiä tutkinut Taru Kekoni on tuonut esiin, että kannabiksen käyttöön liittyy monia ideologisia ja välineellisiä merkityksiä, jotka ovat kaukana päihteiden kokeilullisesta, viihteellisestä tai
ongelmallisesta käytöstä, joista näissä yhteyksissä usein puhutaan. Kannabiksen käyttäjät kokivat, että yhteiskunnan voimakkaat reaktiot ja käyttäjien luokittelu vaikeuttavat vuoropuhelua kannabiksen käyttäjien ja muun yhteiskunnan välillä. He vaikenevat käytöstään ja eristäytyvät omiin piireihinsä. Kekonin tutkimuksessa kannabiksen käyttö hahmottuu yhteiskunnallisesti puhumattomuuden kulttuurina, jossa aihetta ei kyetä tarkastelemaan useiden eri näkökohtien valossa. Avoin keskustelu päihteideneri puolista on ainoa mahdollisuus päästä vaikuttamaan asiaan.

Yksilökeskeinen retoriikka on edelleen vahvassa asemassa sekä ammattilaisten, vanhempien että nuorten keskuudessa. Nuoret tuntevat nykyisin hyvin yksilöpsykologisen ”itsensä etsimisen” retoriikan, joka on siirtynyt arkikieleen ja -puheeseen psykologien vastaanotoilta. Tähän liittyy uusi, viime vuosisadalla laajalle levinnyt maailmankuva, joka korostaa yksilöiden itsetuntemusta.

1900-luvun mittaan yhteisöjen ja uskonnon merkitys elämän suunnan näyttäjinä alkoi heiketä. Kun ihmisen identiteetti aiemmin oli määräytynyt sen yhteisön mukaan, johon hän syntyi, nyt yleisemmäksi tuli se, että jokaisen piti luoda itsestään oma tulkinta: päättää, mikä ja millainen minusta tulee. Valokuvat heijastavat tässäkin aikaansa. Minä-projektit ilmenevät henkilökohtaisen brändäyksen muodossa, esimerkiksi niin sanotuissa selfieissä. Tällaista brändäystä edellytetään yhä enemmän myös esimerkiksi työelämässä, joten kyseessä on laajempi kulttuurinen ilmiö, jossa jokaisen on tuotava itseään esille suotuisassa valossa.

Länsimainen yksilöpsykologinen ihmiskuva, jossa minää tarkastellaan irrallaan sosiaalisista suhteista, on saanut osakseen myös kritiikkiä. Vaihtoehtoinen tapa käsittää minuus on, että minä kehkeytyy sosiaalisesti, suhteessa toisiin ihmisiin. Samalla tavoin monet yksilöllisiksi määritetyt ominaisuudet syntyvät ihmisten välisissä prosesseissa. Liiallinen yksilökeskeisyys saattaa luoda harhaisen kuvitelman siitä, että ihmisen toiminta on irrallaan toisten ihmisten toiminnasta. Yksilökeskeisyyden ihannointi palvelee myös markkinatalouden ajamaa tehokkuusajatteluna, jossa on selkeästi osoitettava asioiden vaikutuksia. Tämä onnistuu helpoiten yksinkertaistamalia asioita yksilöllisiksi kysymyksiksi sekä pelkistämällä ihmisen toimintaa. Erityisesti nuorten kanssa tehtävässä asiakastyössä on tärkeää ottaa huomioon, että kaverisuhteet ovat usein hyvin kiinteä osa nuoren elämää. Tässä mielessä olisi tärkeää nähdä nuoret Klaus Weckrothin ilmaisua lainaten pikemminkin ”kaksiloina” kuin yksilöinä.

Vuorovaikutus rakentuu siis moninaisten, vastavuoroisten suhteiden kudelmassa, jossa ihmiset vaikuttuvat toisistaan ja vastaavat erilaisin tavoin itseensä kohdistuviin odotuksiin. Toinen ihminen on tärkeä kohdata aidosti subjektina, jolla on oma perspektiivinsä ja kokemusmaailmansa. Tätä kutsutaan myös intersubjektiivisuudeksi. jos kadotamme ajatuksen toisen ainutlaatuisuudesta, alkaa
asiakas näyttäytyä helposti objektina ja oma toimintamme voi muuttua yksisuuntaiseksi ohjaamiseksi.

Jos puolestaan uskallamme kohdata asiakkaan vaikeatkin, itsellemme vieraat kokemukset, rohkenemme myös katsoa toisen kokemaa tai tekemää pahuutta silmiin. Tämä on tärkeää erityisesti sosiaalisessa auttamistyössä, jossa kohdataan usein väkivaltaa, kaltoinkohtelua, laiminlyöntiä,
kiusaamista tai yksinäisyyttä.
4.4 Salassapito ja luottamuksellisuus

Ammatilliseen asiakassuhteeseen liittyvät olennaisesti luottamuksellisuus ja salassapito, joita tarkastelen seuraavaksi lasten ja nuorten kanssa tehtävän työn näkökulmasta. Kuten edellä toin esiin, asiakaskeskeisen kulttuurin yhtenä lieveilmiöinä voidaan pitää ammattilaisen vastuun hämärtymistä. Lasten ja nuorten kanssa toimivat ammattilaiset uskaltavatkin yhä useammin jopa ohittaa salassapitosäädöksiä lapsen edun hyväksi. Samalla on esitetty huoli siitä, että puuttuminen vaarantaa luottamuksellisen suhteen. Ovathan nuoren itsemääräämisoikeus ja luottamus tärkeitä arvoja niin asiakastyössä kuin vanhemman ja lapsen välisessä suhteessakin. Silti väitän, että lasten ja nuorten kohtaamisessa eteen tulee varsin usein tilanteita, joissa tuota itsemääräämisoikeutta
tulee tarkastella uudella tavalla.

Lasten ja nuorten ongelmien hoitamiseksi on kehitetty erilaisia työmenetelmiä, joilla pyritään lisäämään yhteisöjen sosiaalista vastuuta. Esimerkiksi varhaisella mukaantulolla tarkoitetaan sitä, että havaituista ongelmista kerrotaan mahdollisimman varhaisessa vaiheessa sellaiselle taholle, jonka asiana on tarttua ongelmaan. Salassapitoa ja ilmoitusvelvollisuutta määritetään useissa eri
viranhaltijoiden toimintaa koskevissa laeissa.

Lastensuojelulaki on erityislakina ensisijainen suhteessa useisiin muihin salassapitoa
määrittäviin lakeihin. Vaikka voisi olettaa, että laki on sama kaikille, ammattilaiset tulkitsevat salassapitosääntöjä hyvin eri tavoin. Lastensuojelulaissa määritetään eri viranomaisille ja lasten ja nuorten kanssa toimiville ilmoitusvelvollisuus, joka edellyttää ilmoittamaan kunnan sosiaalihuollosta vastaavalle toimielimelle lapsesta, jonka hoidon ja huolenpidon tarve, kehitystä vaarantavat olosuhteet tai oma käyttäytyminen edellyttävät mahdollista lastensuojelun tarpeen selvittämistä.

Jokainen viranhaltija toimii työtehtävässään hiukan erilaisista lähtökohdista. Luottamuksellisen suhteen säilyttäminen on tärkeää erityisesti yksilötyötä tekeville (esim. psykologit, koulun terveydenhoitaja, lääkäri, sosiaalityöntekijä), sillä he tapaavat asiakkaan usein kahdenkeskisissä tapaamisissa. Lapsille ja nuorille voi kuitenkin kertoa, että tietyt tilanteet ovat sellaisia, että asian selvittelyyn on otettava mukaan myös muita. On myös muistettava, että salassapitovelvollisuus on eri asia kuin salassapito-oikeus. Salassapitovelvollisuus ei anna salassapito-oikeutta, vaan esimerkiksi lastensuojelulaki voi velvoittaa poikkeamaan siitä. En tässä halua kuitenkaan korostaa pelkästään lain velvoitusta, vaan ennen kaikkea suhteeseen liittyvää vastuuta.

Lapsen edun määrittäminen on hyvin subjektiivinen asia, ja ammattilaisetkin tarvitsevat välineitä tilanteen arvioimiseen. Usein työntekijää askarruttaa, onko huoli riittävän iso. Mutta mitä jos hän arvioikin tilanteen väärin? Mikä on ilmoittajan oma vastuu tuossa prosessissa? Sosiaali- ja terveysalan ammattilaisilla saattaa olla varsin korkea kynnys ottaa yhteyttä sosiaalitoimeen, vaikka he työssään havaitsisivatkin tarvetta lastensuojeluun. Moni haluaa olla varma ennen kuin lähtee keskustelemaan asiakkaan kanssa perheen tilanteesta. Työntekijät saattavat kokea, että heidän on ensin hankittava taustatietoa kummaltakin kuin asiakkaalta itseltään ja omista havainnoistaan, esimerkiksi päiväkodin työntekijöiltä. Ilmoittajan tulisi kuitenkin muistaa, että ilmoituksella hän ei ole vastuussa itse interventiosta vaan hän osallistuu lähinnä prosessiin, jossa huoli välitetään eteenpäin. Esimerkiksi opettajan tekemä lastensuojeluilmoitus on tavallaan työprosessin aloitus. Huolestuminen ei niin sanotusti maksa mitään, joten aiheettomaksi osoittautuva ilmoitus ei yleensä tuota ongelmia. Tällaisissa tilanteissa lopullisen arvion lapsen edusta tekee sosiaaliviranomainen, ja
ilmoittajan on kannettava vastuu ainoastaan ilmoituksestaan. Usein pienetkin vihjeet tai huolestumiset saattavat helpottaa kokonaistilanteen arviointia, joko sillä hetkellä tai myöhemmin tulevaisuudessa.

Julkisessa keskustelussa on käsitelty muutamia traagisia esimerkkejä lasten kaltoinkohtelusta sekä hoito- ja palveluketjujen haavoittuvuudesta. Näihin tapahtumiin liittyvissä oikeusprosesseissa on tuotu esiin, että keskeiset toimijat, jotka olisivat voineet puuttua lapsen kaltoinkohteluun, eivät tehneet keskenään riittävästi yhteistyötä.

Nuorten päihdeongelmien hoidossa on käyty keskustelua keskussairaaloiden ensiapupoliklinikkojen käytännöstä jättää ilmoittamatta 16 vuotta täyttäneen nuoren käynneistä nuoren vanhemmille, vaikka tarve lastensuojelulle olisi ilmeinen. Sairaalahenkilökunnan toiminta perustuu tällöin potilaan asemasta ja oikeuksista annetun lain tulkintaan.

On tärkeä muistaa, että lastensuojelulaki on kuitenkin ensisijainen tällaisissa tilanteissa. Se velvoittaa sairaalan työntekijää tekemään ilmoituksen sosiaalilautakunnalle, ei nuoren vanhemmille. Sosiaalityöntekijä voi puolestaan tehdä aktiivisesti yhteistyötä, jotta perhe saadaan mukaan lapsen tueksi.

Jokaisen ammattilaisen on siis tärkeää etsiä toimintamuotoja, joissa lain mukainen ilmoitusvelvollisuus toimisi mahdollisimman hyvin lapsen etuja ja oikeuksia loukkaamatta. Mutta miten? Kuinka voin samanaikaisesti olla luottamuksen arvoinen ja puuttua asioihin asiakkaan tahdon vastaisesti? Itsekin pohdin tätä kysymystä toimiessani eräässä ennaltaehkäisevän huumetyön projektissa, jossa puntaroimme eri ammattilaisverkostojen kanssa varhaisen puuttumisen ja salassapidon suhdetta. Teimme selvitystyötä varhaisen puuttumisen mahdollisuuksista, ja tuon prosessin aikana huomasin, että asia on usein ammattilaisillekin epäselvä ja vaikea.

Osa tulkitsee luottamuksellisuutta tiukemmin, ja osa puolestaan pyrkii mahdollisimman varhaisessa vaiheessa etsimään laajemman joukon tukea nuoren ongelmiin. Jälkimmäistä tapaa kuvasi eräs alaikäisten nuorten huviyksikössä toimiva ohjaaja. Kun alaikäinen nuori tulee esimerkiksi
huume— ja päihdeasemalle, hän oikeuksistaan tietoisena saattaa lihota, ettei hänen vanhemmilleen, opettajilleen eikä kenellekään muullekaan saa hiiskua hänen asioistaan sanaakaan. Ohjaaja kuvasi toimintaansa tällaisessa tilanteessa kertoen, että tekee nuorelle heti selväksi oman vastuunsa asiassa: jos tässä tilanteessa suostuu tuohon sinun pyyntöösi siitä, että asiasta ei kerrota kenellekään, en voi loppuelämääni nukkua öitäni rauhassa.

Näkisin sinut kadulla pyörimässä ja menemässä aina vaan syvemmälle huumekuvioihin. Pohtisin jatkuvasti, miksi en rohjennut puuttua asiaan ja ottaa asiaa esille niiden kanssa, jotka ovat elämässäsi mukana. Meillä on yhdessä sovittu tapa, että kun nuori tulee tänne ja hänen asiansa ovat huonolla tolalla, aletaan hommaa hoitaa ainoastaan niin, että vanhemmat, koulu ja muut tärkeät tahot ovat kuviossa mukana. Heidän kanssaan kuntoutus ja tuki myös rakentuu. 

Päihdeasemalle tullut nuori usein hyväksyy tämän realiteetin osana hoitoa, ja työntekijän on helppo lähteä rakentamaan tukiverkostoa ilman suurempaa salailua. Lapsen ja nuoren ehdoilla toimiminen voi siis olla lapsen edun vastaista, kun asiakaskeskeisyyden idea ymmärretään väärin tai siinä mennään liian pitkälle. Kuten edellä toin esiin, sosiaalipsykologisesta näkökulmasta ihmisen minuuden voi nähdä kietoutuvan tiiviisti toisiin ihmisiin. Lisäksi on tärkeää ottaa huomioon, ettei asiakas aina itsekään tiedä, mikä hänen tilanteessaan on paras tapa toimia. Epätoivoisessa tilanteessaan hän saattaa toivoa puuttumista, vaikka pelkää sitä eikä rohkene ilmaista toivettaan. Tässä valossa pelkästään yksilöpsykologisesti tarkasteltu itsemääräämisoikeus osoittautuu ongelmalliseksi. Mitä tapahtuu lapselle, jonka tarpeet salassapitoon vedoten ohitetaan tilanteessa, jossa aikuisen tulisikin kantaa hänestä vastuu? Kaija Tikkanen toi tämän näkökulman esiin opinnäytetyössään, jossa hän tutki toivon näkökulmaa nuorten huumeidenkäyttäjien kokemuksissa. Eräs hänen haastattelemansa nuori ilmaisi, että toivo on hänestä sitä, että ”joku kannattelee, kun
itse ei jaksa”. Toisinaan tuki ja kontrolli ovat läsnä yhtä aikaa. Näissä tilanteissa asioita on tärkeä katsoa kahdesta näkökulmasta: nähdä asiakkaan silmin, mutta samalla nähdä asiakkaan etu esimerkiksi estäen häntä vahingoittamasta itseään. Näiden kahden erilaisen edun sovittaminen toisiinsa vaatii ammattilaiselta paljon eettistä harkintaa, jossa molemmat puolet tulevat huomioiduiksi. Helppoa se ei ole.

Kasvatukseen ja osin myös koko asiakastyön kulttuuriin on pesiytynyt ohjaamattoman vuorovaikutuksen idea, josta valta ja vastuu on häivytetty näkymättömiin. Pedagogisen vallan historiaa tutkinut Mika Ojakangas on todennut, että 1800-luvun puolivälistä lähtien kasvatuskeskustelun painotukset ovat muuttuneet kotikasvatuksen ideologiasta kansakoulukasvatukseen, eli yhteiskunnallinen kasvatus on korostunut. Tästä taas on siirrytty auttavaan ja parantavaan terapeuttiseen pedagogiikkaan, joka juurtui kasvattiskulttuuriimme sotien jälkeen. Lasten erityislaatuisuutta korostanut ajattelu alkoi saada vähitellen kannatusta. Lapset
alettiin ottaa aiempaa enemmän huomioon yksilöinä, mutta samalla heidät alettiin ymmärtää myös erilaisiksi: toisiksi, joihin mitkään aikuisten luomat normit eivät soveltuneet. Ojakankaan mukaan tästä on tahattomasti seurannut, että lapsi jätetään ikään kuin oman onnensa nojaan, jonkinlaiseen pyhään koskemattomuuteen. Lapsista ja nuorista on tullut eräässä mielessä aikuisten
pyörittämän maailman ulkojäseniä. En halua kritisoida tätä tilannetta kurin palauttamisen merkityksessä, vaan erityisesti vuorovaikutuksesta syrjäyttämisen näkökulmasta, jossa lapsi tai nuori syrjäytetään vastavuoroisesta kohtaamisesta.

4.5 Riittääkö pelkkä ymmärtäminen

Auttamistyöhön liittyy ymmärtämistä: pyrimme katsomaan asiakkaan tilannetta hänen näkökulmastaan ja siten ymmärtämään hänen tekemiään valintoja. Ymmärtämisessä on kyse myös empatiasta. Jos ymmärtäminen nähdään kapeasti, asiakassuhde mielletään lähinnä tilaksi, jossa asiakas voi käydä läpi elämäänsä ja tunteitaan. Tällaisessa tilanteessa sanojen ”luottamus" ja
”avoimuus” käyttö perustuu lähinnä siihen, että asiakas saa mahdollisuuden luottamuksellisesti pohtia elämäänsä. Tällöin vastavuoroisuuden merkitys voi jäädä taka-alalle. Eräs ammattilainen pohti luottamuksen näkökulmaa seuraavasti: Asiakkaat kokevat, että he saavat olla omana itsenään ja suuttuakin välillä, mutta he selvittävät, miksi tai mistä suuttumus syntyy, eli he purkavat vihaa tunteilla ulos. Luottamuksellinen suhde syntyy, ja asiakas kokee, että hoitaja on samalla aaltopituudella. Avoimuus ja luottamus ovat heidän suhteensa tärkeät avainsanat. Asiakas todella kokee, että kerrankin joku ymmärtää ja antaa tukea.

Kuvattu asiakassuhteen asetelma saattaa näyttää luonnolliselta, jopa itsestään selvältä. Riittääkö kuitenkaan, että ammattilainen on vain kuuntelija, jolle asiakas erittelee elämäänsä? Ammattilaisille on jo vuosia opetettu tunteista puhumisen tärkeyttä ja sitä, että asiakkaan avautuminen vie ongelmien ratkaisua eteenpäin. Se on toki auttamissuhteen yksi tärkeä mahdollisuus, mutta ei itsessään riitä. Asiakaskeskeisen ideologian leviämisen lieveilmiöihin kuuluu se, että sosiaali- ja terveysalan ammattilaiset ovat alkaneet varoa tuomasta esiin omia näkökantojaan, ikään kuin se uhkaisi asiakkaan omaehtoisuutta. Myös kasvatusalan ammattilaiset ovat jopa vieroksuneet kasvattamisen käsitettä ja puhuvat mieluummin oppimisen ohjaamisesta tai kasvun tukemisesta. 

Edellä kuvattu tilanne, jossa nuori salaa toivoo muiden puuttuvan ongelmiinsa, ei ole epätavallinen aikuisten asiakkaidenkaan kohdalla, vaan hekin voivat olla voimattomia puuttumaan omaan tilanteeseensa. Asiakkaan asemaa korostavan näkökulman muutos on ollut ammatillisen vuorovaikutussuhteen kehittämisen kannalta hyvin tärkeä. Siihen liittyy myös muotoja, joissa ammattilaisen vastuu voi hämärtyä ja valta nähdään liian negatiivisena asiana. Valta—
asema on kuitenkin ammatillisessa suhteessa jollakin tavalla aina läsnä, joten työntekijöiden on tärkeää pohtia omaa rooliaan vaikuttajina. Asiakas myös odottaa, että hän saa ammattilaisesta keskustelukumppanin, joka myös herättää häntä ajattelemaan asioita uudella tavalla. 

Asiakassuhteessa ei ole kyse pelkästään ammattilaisen taidosta toimia vuorovaikutuksessa oikein, vaan myös asiakas vaikuttaa vuorovaikutuksen onnistumiseen. Asiantuntijavallan ohella suhdetta voikin määrittää myös asiakasvalta. Asiantuntijavallasta on viime vuosikymmeninä puhuttu melko paljon. Asiakasvallasta puolestaan ei juurikaan puhuta, vaikka siihen liittyvää keskustelua käydään aika ajoin työpaikkojen kahvipöydissä. On rehellistä myöntää, että kukaan meistä ei ole aina
ihmissuhteissaan vilpitön, toimimme sitten asiakkaan tai ammattilaisen roolissa. Tämän inhimillisyyden näkeminen rohkaisee meitä astumaan asiakassuhteessa hiukan peremmälle.

Sosiaali— ja terveysalojen työtehtävissä ammattilaiset saattavat joutua kohtaamaan asiatonta käyttäytymistä myös asiakkailtaan. Ammatillisuuden nimissä ammattilainen kestää ja ymmärtää, mutta myös uupuu. Kysyin kerran alan ammattilaiselta, joka kertoi tällaisesta tilanteesta työssään, miksi hän antaa asiakkaan käyttäytyä itseään kohtaan häiritsevästi. Hän vastasi, että ”asiakas on niin
turhautunut ja yksinäinen”. Vaikka näin olisikin, antaako ammattilaisuus työntekijälle oikeuden olla vastaamatta toisen toimintaan? Onko sellainen ymmärtäminen itse asiassa reilua asiakasta kohtaan? Esimerkiksi päihdetyössä asiakkaat alkavat usein käyttää ”ymmärtävää” (ts. asiakaskeskeistä) työntekijää hyväkseen.

Ei liene sattumaa, että niin kutsuttu motivoiva haastattelu kehittyi työmenetelmänä juuri päihdetyössä. Lähestymistavan kehitti yhdysvaltalainen psykologi William Miller, joka korosti, että asiakkaan motivaatio selittyi lähinnä terapeutin valitsemalla vuorovaikutustavalla. Motivoivassa haastattelussa asiakkaan muutosprosessiin liittyviä ristiriitoja ei ajatella ongelmana vaan
olennaisena osana muutosprosessia. Haastattelijan tehtävänä on vahvistaa halutun toimintamallin suhdetta ei-toivottuiin tilanteeseen. Hänen tulee tehdä se asiakkaan lähtökohdista välttäen vastakkainasettelua.

Asiakastyössä yleisesti käytetyt käsitteet, kuten ”hoitomotivaatio” ja ”vastarinta”, nähdään lähinnä vuorovaikutusprosessin osina eikä asiakkaan persoonallisuuspiirteinä. Motivoivaa haastattelua on kuvattu erityisesti ammattilaisen ja asiakkaan yhteistyöhön perustuvaksi menetelmäksi, ja se on nimetty yhtenä metodina terveydenhuollon Käypä hoito suosituksissa.” Menetelmä on nähty hyödylliseksi erityisesti tilanteissa, joissa asiakas kamppailee jonkin henkilökohtaisen muutoshaasteen kanssa (esim. päihteiden käytön lopettaminen tai elämäntavan muutos).

Rohkeus kohdata toinen hankalissakin tilanteissa saattaa toimia kipinänä hyvän asiakassuhteen kehittymiselle. Tätä kuvastaa seuraava esimerkki: Sairaalan vuodeosastolla oli nuori, halvaantunut, diabetesta sairastava mies, joka käyttäytyi hoitajia kohtaan asiattomasti. Hoitajat kertoivat, että potilas kiroili hoitotoimien yhteydessä ja heittäytyi avuttomaksi niissäkin tehtävissä, joista olisi
selvinnyt itse. Hoitajiin potilaan käytös vaikutti siten, että he kävivät hoitamassa tämän huoneessa vain välttämättömät hoitotoimet, mutta välttelivät muutoin vuorovaikutusta miehen kanssa. Kuultuaan toisilta hoitajilta ”hankalasta tapauksesta” eräs työvuoroon tullut hoitaja päätti mennä rohkeasti kohtaamaan potilaan toisella tapaa. Kun hoitaja saapui potilaan huoneeseen, tämä pyysi heti tervehdittyään hoitajaa juottamaan itseään. Hoitaja sanoi siihen ystävällisesti mutta napakasti: ”Miksi minun pitää juottaa sinua, sinullahan on terveet kädet?” Potilas katsoi hoitajaa hetken, mutta suostui juomaan juomansa itse. Ennen ruokailua tuli aika pistää insuliini, ja potilas kieltäytyi taas toimimasta. Hoitaja kertoi potilaalle, että hänellä itselläänkin oli diabetes ja häntä kiinnosti nähdä,
miten potilas pisti. Potilas virkistyi silminnähden ja pisti itseensä insuliinin. Kun tuli mokailun aika, potilas ei enää pyytänyt hoitajaa palvelemaan itseään. Hoitaja seisoi ruokailun ajan potilaan vieressä, ja he jutustelivat vapaasti ja nauroivat yhdessä. Illan päätteeksi mies oli kaikin puolin yhteistyöhaluinen ja sanoi hoitajalle, että tämä oli ”hyvä tyyppi”. Hoitaja kykeni muuttamaan osastolla muodostunutta hankalan potilaan vuorovaikutuspositiota haastamalla potilaan vastavuoroiseen kohtaamiseen. Myös asiakas koki tämän tärkeäksi, sillä se tarjosi hänellekin mahdollisuuden muuttaa toimintaansa.

Näiden kysymysten ääreltä päästään pohtimaan dialogista vuorovaikutusta. Ammattilaisten toiminnan taustalla on uskomuksia, joiden mukaan suora vastaaminen tai vaikuttaminen ikään kuin estäisivät asiakasta tuomasta omia näkemyksiään esille. Neuvojen antamisen ei ole uskottu yleensä johtavan tuloksiin; on vedottu siihen, että asiakkaat ottavat ne harvoin vastaan, sillä he haluavat tehdä itse omat valintansa ja ratkaisunsa. Neuvomisen väittämisellä on myös haluttu korostaa näiden omien valintojen ja oivallusten merkitystä. Anssi Peräkylä ja Sanna Vehviläinen ovat kuitenkin jo aikaa sitten todenneet keskustelunanalyyttisten tutkimustensa valossa, että tällaiset uskomukset ovat usein yksinkertaistavia tai vääriä, sillä keskustelutilanteessa vuorovaikutuksen kulkuun vaikuttaa tapa, jolla tulkitsemme asioita ja se, mitä merkityksiä esille nostetut asiat kullekin avaavat. Neuvominen sinällään ei ole paha asia, vaan ammattilaisen on kiinnitettävä huomiota siihen, miten keskustelu rakentuu ja etenee ja miten asiakas on tilanteessa mukana.

Myös asiakkaan osallisuus voidaan ymmärtää hyvin eri tavoin. Peppi Saikku arvioi tutkimuksessaan kuntoutusasiakkaiden kokemuksia siitä, millä tavalla asiakkaan osallistuminen asiakasyhteistyöryhmässä toteutuu. Asiakkaan roolista yhteistyössä on säädetty lailla (laki kuntoutuksen asiakasyhteistyöstä). Saikku kuvaa erilaisia tapoja ymmärtää asiakkaan osallisuutta. Onko asiakas vain välillisesti läsnä, jolloin ammattilaiset käsittelevät pääasiassa häntä koskevia asiakirjoja? Toteutuuko asiakkaan osallisuus vain minimitasolla, jolloin asiakas on kyllä tilanteessa läsnä mutta hänen näkökulmiaan ei juurikaan hyödynnetä ja ammattilaiset hallitsevat kokouksen kulkua? Pääseekö asiakas määrittämään omaa tilannettaan? Otetaanko hänet aktiiviseksi
yhteistyökumppaniksi tekemään yhteisiä päätöksiä tai jopa kehittämään kuntoutuksen palveluja? Asiakkaan aktiivinen osallisuus heijastelee jo dialogisempaa työtapaa.

Sekä asiantuntija- että asiakaskeskeisillä ajattelu- ja toimintatavoilla on omat ongelmansa dialogisen vuorovaikutuksen näkökulmasta. Molemmissa näkökulmissa suhteen vastavuoroisuus jää taka-alalle. Erilaiset positiot saattavat vaihtua samoissakin tilanteissa, joten on tärkeää oppia tunnistamaan, miten keskustelu asiakastilanteessa rakentuu. Mihin suuntaan olen osaltani sitä
viemässä? Johanna Hurtig ja Merja Laitinen ovat eritelleet erilaisia tapoja kohdata lastensuojelun tarpeessa oleva lapsi. Heidän mukaansa keskustelu lapsen kanssa voi edetä ikään kuin moottoritietä, puistotiellä, pyörätiellä, labyrintissä tai tunnelissa riippuen siitä, miten ammattilaiset käsittelevät lapsen vaikeita kokemuksia. ”Moottoritiellä” pyritään hyvin tehokkaaseen, suoraviivaiseen
ratkaisuun, jota hiukan kiirehditään. Ammattilaiset ottavat vahvan asiantuntijaposition, jota edellä kuvasin asiantuntijakeskeisyytenä. ”Puistotiellä” asiakas kyllä kohdataan, mutta myönteiset seikat korostuvat ongelmien kustannuksella, jolloin vaikeudet sivuutetaan ja mieluummin jutellaan jostakin muusta. Vaikka taustalla on ajatus lapsen suojaamisesta, lapsi saattaa silti jäädä yksin asiansa kanssa. ”Pyörätiellä” asiakas puolestaan asetetaan keskipisteeksi, häntä kuullaan ja häneen luotetaan. Hurtig ja Laitinen kuvaavat osuvasti, että tällaisessa tilanteessa lapsi laitetaan kuitenkin pyöräilemään puistotietä pitkin kotiin, jossa kaikki ikävät asiat odottavat. "Labyrintissä" lapsi puolestaan painii monimutkaisen auttamisjärjestelmän keskellä eikä hänelle oikein hahmotu selkeää reittiä. Asia siis näyttäytyy lapselle hyvin epäselvänä, mikä luo myös turvattomuutta. Sanana kaikkein pelottavimmalta kuulostavassa ”tunnelissa” lapsi itse asiassa otetaan vakavasti. Tämä edellyttää ammattilaisilta kykyä kohdata lapsen ahdistavatkin kokemukset, lähestyä niitä yhdessä hänen kanssaan ja löytää tie ulos.

4.6 Asiakaskeskeinen ajattelu vuorovaikutuksen kehittämisessä

Ennen kuin siirryn tarkastelemaan dialogisuutta, kertaan lyhyesti edellä kuvaamaani. Asiakaskeskeisen vuorovaikutuksen pulmien erittely on edelleen tietyllä tavalla vaikeaa, sillä se sekoittuu asiakaslähtöisyyteen tai kuluttajanäkökulmaan, joka on vain vahvistunut viimeisen kolmenkymmenen vuoden ajan. Asiakaskeskeisyyden ongelmien esiin nostaminen ei ole helppoa, sillä siihen liittyvä kriittinen keskustelu on ammatillisen asiakastyön osalta vielä varsin vähäistä. Asiakkaan aseman esiin nostamisella on kuitenkin ollut tärkeä merkitys asiakastyölle.

Keskustelu asiakaskeskeisyydestä tai asiakaslähtöisyydestä on valottanut asiakkaan subjektiuden ja itsemääräämisen näkökulmia nostaen esiin myös asiantuntijavaltaan liittyvää kritiikkiä. Samalla on haluttu nostaa esiin asiakkaan elämäntarina sellaisenaan, ilman työntekijän omia tulkintoja. Samansuuntaista asiantuntijan roolin muutosta kuvasi myös Anthony Giddens tarkastellessaan
asiantuntijuuden muuttumista jälkimodernissa yhteiskunnassa. jälkimoderni yhteiskunta on ensimmäinen globaali yhteiskunta, jossa olemassa olevat traditiot joutuivat kosketuksiin muiden traditioiden ja vaihtoehtoisten elämäntapojen kanssa. Tätä kehitystä hän kuvasi esimerkiksi antropologin roolin muuttumisella: Ensimmäisessä vaiheessa antropologit pyrkivät luokittelemaan vierasta kulttuuria ja näkivät sen miltei muuttumattomana, jolloin sitä oli mahdollista analysoida ja eritellä. Toisessa vaiheessa he alkoivat nähdä myös toisen kulttuurin erilaisuuden arvon ja tunnustivat sen tasavertaisuuden, jolloin heille itselleen vieras kulttuuri ei näyttäytynyt enää vähemmän kehittyneenä. Tästä huolimatta he tarkastelivat toisia kulttuureita edelleen funktionaalisina kokonaisuuksina, joita voitiin ymmärtää ja selittää. Tasa-arvoisuuden tunnustaminen ei kuitenkaan vielä realisoitunut vuorovaikutuksessa toisen kanssa. Tämä kuvaa mielestäni myös asiakaskeskeisyyden ja dialogisuuden kulttuurista asemaa asiakastyössä. Samaa muutosta on tunnistettavissa myös terapiamenetelmien kehittymisessä.

Teemu Rantanen ja Timo Toikko kuvaavat tätä asiantuntijuuden muutoksena, jossa on alettu korostaa yhteisen tiedonmuodostuksen merkitystä asiakkaan ja yhteistyökumppaneiden kanssa. Tärkein tieto syntyy rajat ylittävällä alueella, kun asiakas osallistuu keskeisenä toimijana häntä koskeviin päätöksiin. Rantasen ja Toikon mukaan tällaista uudenlaista asiantuntijuutta ilmentää se, että asiakkaat otetaan mukaan suunnittelemaan palveluja. Pelkkä kuuleminen tai palautteen kerääminen ei enää riitä.

Asiakaskeskeisyyteen liittyvä keskustelu yhdistää sekä humanistisista että liiketaloudellisista lähtökohdista olevia tarpeita samalla hiukan sekoittaen niihin liittyviä erilaisia arvolähtökohtia. Edellä kuvaamani kriittiset näkökulmat asiakaskohtaamiseen liittyvät osin siihen keskusteluun, jota on käyty erilaisten terapiakoulukuntien kesken. Psykodynaamista ajattelua on kritisoitu siitä, että siinä painotetaan diagnoosia ja teoriaa, ja behavioristista näkökulmaa puolestaan siitä, että siinä korostuvat erilaiset tekniikat.

Asiakkaan kohtaamisessa kompastuskiviä ovat niin asiakkaan ohittaminen kuin yliymmärtäminenkin, ja molemmissa tapauksissa asiakas jää vaille tukea. Dialogisessa näkökulmassa rohjetaan etsiä ja löytää uusia ideoita yhdessä. Asian voisi tiivistää koomikko Jope
Ruonansuun sanoin: ”Asiakas on alustavasti oikeassa.”
5 Dialogisuus asiakastyössä
5.1 Mitä dialogisuudella tarkoitetaan?

Tässä luvussa tarkastelen dialogisuutta kolmantena vaihtoehtona asiantuntijakeskeisen ja asiakaskeskeisen vuorovaikutuksen rinnalle. Pohdin dialogisen vuorovaikutuksen luonnetta ja sen teoreettisia lähtökohtia ja havainnollistan asiaa asiakaskohtaamisen kautta. Dialogista kohtaamista on kuitenkin vaikea ymmärtää ilman, että tunnistamme luottamuksen rakentumiseen liittyviä sävyjä,
joten tarkastelen kohtaamista myös eri vuorovaikutustasojen avulla. Luvun loppupuolella kuvaan muutamia esimerkkejä, joissa yhteistoiminnallisuus ja eri osapuolten intressien sovittaminen ovat erityisen tärkeitä, kuten moniammatillisessa työssä, palveluohjauksessa ja konfliktien sovittelussa.

Ammatillista asiakastyötä koskevassa keskustelussa tapahtui jo parikymmentä vuotta sitten tärkeä näkökulman muutos. Tällöin siirryttiin asiakkaan ongelmien luokittelusta asiakassuhteen vuorovaikutuksen analysoimiseen, jolloin myös työntekijöiden toimintatavat tulevat arvioiduksi. Päämääräksi nostettiin neuvottelusuhde ja jaettu asiantuntijuus, joissa vastavuoroisuus on
määräävä periaate. Dialogisen vuorovaikutuksen yksi olennainen elementti on vastavuoroisuus, jossa jokainen osapuolista pääsee luomaan tilannetta ja vaikuttamaan vuorovaikutuksen kulkuun. Asiakassuhteessa tämä tarkoittaa, että suhde nähdään molemminpuolisen ymmärryksen rakentamisena, jossa ei edetä yksin työntekijän tai asiakkaan ehdoilla. 

Havainnollistan vastavuoroisuuden merkitystä erään perheenäidin kokemuksilla erilaisista terapiasuhteista. Esimerkin avulla voidaan hahmottaa myös dialogisen kohtaamisen ero esimerkiksi asiantuntija- tai asiakaskeskeiseen kohtaamiseen. Nainen oli sairastunut synnytyksen jälkeiseen masennukseen ja kävi sen vuoksi muutamia vuosia psykoterapiassa. Kahta erilaista
terapiakokemustaan hän kuvasi seuraavasti: Toisessa terapiassa hän tunsi ikään kuin harjoittelevansa tennistä yksin seinää vasten, sillä terapeutti ei koskaan ilmaissut omaa kantaansa asioihin, vaikka asiakas kuinka yritti tiedustella tämän mielipidettä esittämiinsä
ajatuksiin. Naisterapeutilla oli itselläänkin lapsia, ja asiakas olisi halunnut edes jonkin verran jakaa tätä yhteistä kokemusta perheenäidin roolista. Asiakkaan kutsu vastavuoroiseen dialogiin jäi vaille vastausta, ja pallo palasi aina hänelle itselleen. Toisenlaista terapeuttista keskustelua hän sen sijaan kuvasi tenniksen pelaamiseksi, sillä palloa siirreltiin koko ajan puolelta toiselle.

Dialogisuudella tarkoitetaan pyrkimystä yhteisen ymmärryksen rakentamiseen ja taitoa edesauttaa vuorovaikutuksen kulkua siihen suuntaan. jos termiä käytetään sen kapeassa merkityksessä, sillä saatetaan korvata sana ”keskustelu”. Dialogi ei ole kuitenkaan sama asia kuin keskustelu, sillä keskustelu saattaa olla hyvinkin muodollista ja pinnallista ja keskustelijat saattavat jopa puhua
toistensa ohi. Väittely puolestaan viittaa kilpailuasetelmaan, jossa osapuolet pyrkivät turvaamaan asemansa, pitäytymään näkökulmassaan ja kumoamaan toisen näkökulman. Sana ”dialogi” tulee kreikan sanoista dia (”läpi”, ”halki”) ja logos (”järki” tai ”oppi”), jotka yhteen liitettynä kuvaavat hyvin dialogisuuden olemusta eli väliin kerättyä maailmaa. Dialogisuus on myös ihmiskäsitys ja maailmankuva, joka vaikuttaa tapaamme kohdata toiset ihmiset. Ihmisten välistä vuorovaikutusta on verrattu osuvasti tanssiin, jossa osapuolet kutsuvat toisiaan tietynlaisiin askelkuvioihin.

Aina pyörähtelystä ei selvitä kompastelematta: esimerkiksi Savon Sanomien yleisönosastokirjoituksessa nimimerkin ”Tyttöporukka” kirjoittaja kritisoi lavatanssikulttuuria, mutta erityisesti tanssittavia miehiä: ”Miehen ei kuulu näyttää heti naiselle kaikkia hienoja
kuvioitaan ja nolata tätä, jos hän ei niitä osaakaan, vaan kompuroi.”

Samanlaisia tilanteita esiintyy muissakin kohtaamisissa: joku hallitsee, vie tilannetta oman mielensä mukaan, pyrkii antamaan itsestään muita pätevämmän vaikutelman ja vähättelee toisten osaamista tai antaa ymmärtää, että toisen esittämä kysymys on jotenkin hölmö tai epäolennainen.

Askelkuvioita voidaan kutsua vuorovaikutusasemiksi, jotka suuntaavat vuorovaikutuksen kulkua ja määrittävät toimijoiden asemaa keskustelussa. Tanssissa, kuten vuorovaikutuksessakin, säädellään läheisyyttä ja etäisyyttä, joilla myös viestitään suhdetta toiseen osapuoleen. Siinäkin, kuten asiakastyössä, toinen voi dominoida tai taitamattomuuttaan astua toisen varpaille. Myöskään
asiakastyössä ei pidä mennä liian nopeasti asiakkaan henkilökohtaisiin asioihin samalla tavoin kuin tanssissa ei kannata kovin nopeasti ottaa toisesta kovin iholle tulevaa otetta. Sosiaalipsykologi Eero Suoninen on väitöskirjassaan kuvannut asiakastilanteita kulttuurisen tanssin käsitteellä, jolla tarkoitetaan, että sosiaaliseen vuorovaikutukseen rakennetut tanssin askeleet eivät ole vapaasti
valittavissa, vaan ne ovat osin ennalta määrättyjä. Asiakaskeskustelua voidaan analysoida sen kannalta, kumpi vie keskustelua eteenpäin, kumpi päättää, mistä puhutaan ja miten pitkään sekä miten innokkaasti asiakas lähtee keskusteluun mukaan — osallistuuko hän aktiivisesti vai antaako hän niin sanotusti pakit. 

Vuorovaikutuksen tanssitaituri osaa herkästi tunnustella toisen rytmiä ja antaa tilaa toisen omille askeleille. Vaikka työntekijä yleensä vie vuorovaikutusta eteenpäin pitäen kokonaistilanteen käsissään, vuorovaikutus voi olla myös dialogista.

Dialogisuuden yhteydessä viitataan usein antiikin Kreikasta peräisin olevaan sokraattisen dialogin käsitteeseen. Sen perimmäinen ajatus on, että erilaiset totuudet on saatettava toistensa yhteyteen, jolloin totuutta myös koetellaan yhdessä.

Dialogisuus ei ole pelkkää puhetta, toisen kuuntelua tai keskustelua, vaan jotakin enemmän: dialogissa parhaimmillaan molemmat oppivat ja voivat muuttaa mielipiteitään tai asenteitaan. Dialogisuutta onkin syytä ajatella sekä kommunikaationa että suhteena. Edellinen viittaa avoimeen kommunikaatioon, jota voidaan harjoitella erilaisilla puhe- ja keskustelutekniikoilla. jälkimmäisessä
näkökulmassa tarkastellaan dialogisuutta suhteena, jossa tapahtuu jotain merkittävää kahden tai useamman ihmisen välillä.
5.2 Dialogisuuden taustaa

Dialogisen asiakastyön taustalla vaikuttaneita teoreetikkoja yhdistää ajatus siitä, että ihmisille merkittävät asiat tapahtuvat inhimillisessä kohtaamisessa toisten ihmisten kanssa. Tällaista taustaideologiaa on kuvattu dialogismin käsitteellä, jolla tarkoitetaan, että ihmisen minuus ja kieli ymmärretään sekä historiallisiksi että kulttuurisiksi ilmiöiksi. Tällöin ajatellaan, että tieto rakentuu
sosiaalisissa prosesseissa. Tällaisen ajattelun juurina pidetään saksalaisia ekspressionisteja, jotka jo 1800-luvulla korostivat, että puhe on sosiaalista toimintaa, joka muuttaa sosiaalista todellisuutta.

Dialogismin keskeisimmiksi edustajiksi 1900-luvun alkupuolella on nostettu kuitenkin venäläinen kirjallisuudentutkija Mihail Bahtin ja venäläinen kielitieteilijä Valentin Volosinov (1895-1936), jotka kehittelivät teoriaa puheen sosiaalisesta merkityksestä.

Bahtin toi vuorovaikutusta koskevaan keskusteluun musiikista lainatun metaforan eri äänien merkityksestä, jolla kuvataan dialogisen kohtaamisen moninäkökulmaisuutta. Polyfonia eli moniäänisyys on yksi dialogisuuden perusominaisuuksista.

Dialogisessa suhteessa osapuolien yksilölliset äänet synnyttävät moniäänisyyttä. Kieli taas elää vain käyttäjiensä dialogisessa kanssakäymisessä. Bahtinin ajatus moniäänisestä kokonaisuudesta vertautuu musiikkiin, joka syntyy monen eri instrumentin soidessa yhtä aikaa.

Dialogisen ajattelun yksi polku ulottuu jo edellä mainitun Lev Vygotskin ajatuksiin. Hänen mukaansa koko kielellinen ajattelu perustuu sanojen sosiaaliseen merkitykseen. Vygotski erottikin toisistaan sanan merkityksen ja mielen. Merkitys, joka on eri asia kuin mieli, on pysyvä, yleinen, sosiaalisesti jaettu ja kontekstista riippumaton. Sanan mieli puolestaan vaihtelee sen käyttötilanteen
mukaan ja on riippuvainen siitä, millainen suhde puhujalla on käsiteltävään asiaan. Kieli on ennen kaikkea sosiaalisen kanssakäymisen väline, jonka avulla ihminen jo pienestä pitäen oppii vaihtamaan ajatuksia toisten kanssa ja kääntymään toisen ihmisen puoleen myös oppiakseen uutta.

Asiakastyössä on siis tärkeää olla hienotunteinen ja sensitiivinen sanojen sosiaalisten merkitysten suhteen, sillä samat sanat saattavat merkitä eri ihmisille eri asioita. Havainnollistan tätä seuraavalla esimerkillä: Eräs vanhempi rouva oli sairaalan vuodeosastolla saattohoidossa. Rouva oli elämänsä viimeisinäkin viikkoina iloinen ja henkisesti virkeä vanhus, joka halusi Saada potilashuoneeseen pienen palan omaa kotiaan. Hänen ikkunaansa ripustettiin oman kodin verhot, ja hänelle keitettiin kahvit varhain aamulla, kuten kotona oli ollut tapana. Näillä asioilla oli hänelle suuri merkitys, ja ne toivat viimeisiin viikkoihin tärkeää kodikkuutta. Yksi asia, josta rouva ei kuitenkaan pitänyt, olivat sairaalan marjapuuron väriset housut. Hän kohteliaasti vihjasi läheisille ja hoitajille, että kaikki on muuten hyvin, mutta kun ”minulla on nämä punaiset housut”. Hoitaja oivalsi, että punaisilla
housuilla oli vanhukselle jokin henkilökohtainen merkitys. Hoitaja ei tiedustellut asiaa sen kummemmin, vaan toi rouvalle siniset pyjamahousut. Läheiset tiesivät kertoa äidin aina sanoneen, että jos naisella on punaiset housut, se on huonon naisen merkki. ”Punainen” ja ”sininen” eivät siis olleet vain sanoja tai värejä, vaan eri yhteyksissä ne tarkoittivat ihan eri asioita.

Dialogisen vuorovaikutuksen yhteydessä puhutaan myös ihmisen toiseuden tunnustamisen merkityksestä. Tämän ajattelun juuret ulottuvat dialogifilosofi Martin Buberiin (1878—1965), joka kuvasi dialogista suhdetta yksilöiden välisenä suhteena, johon asettuessaan ihminen tunnustaa myös toisen ihmisen toiseuden. Buber korostaa, että ihminen tulee ”minäksi” ainoastaan ”sinän” kautta. Hän tarkasteli dialogista suhdetta lähinnä esineellistävien suhteiden vastakohtana, joissa kohtaava läsnäolo katoaa toisesta tehtyjen luokitusten ja tulkintojen vuoksi. Buber kuvaa tätä seuraavasti: ”Minä voin eristää hänestä hänen tukkansa värin tai puheensa värin, tai hänen laatunsa värin, ja niin minun täytyykin tehdä yhä uudestaan; mutta silloin hän ei ole enää Sinä.”

Dialogista kohtaamista on kuvattu myös resonaation käsitteellä. Dialogisessa kohtaamisessa osapuolet resonoivat toistensa ajatuksia ja tunteita virittyen samalle tasolle. Tätä yhteyttä luodaan katseen, eleiden, äänen sekä kosketuksen avulla. Tällaista ihmisten vaikuttumista toisistaan aivotutkijat kuvaavat hiukan eri merkityksessä niin sanottuna peilautumisen ilmiönä, jolla on
myös neurobiologinen perusta. Peilautumisella tarkoitetaan, että toisen ihmisen toimintaa katsoessa katsojan oma vastaava aivoverkosto aktivoituu. Aivotutkija Riitta Harin mukaan koemme jaetun maailman siitä huolimatta, että jokaisella ihmisellä on yksilölliset aivot.

Yhteiskuntatieteissä samansuuntainen ajatus on puolestaan ilmaistu siten, että yksittäisen ihmisen teot ja ajattelu ovat aina suhteessa toisiin ihmisiin. Resonaatio tarkoittaa siis sananmukaisesti värähtelyä samalla taajuudella. Dialogisen suhteen kannalta ei ole kyse vain toisen ymmärtämisestä tai toisen kokemuksen tunnistamisesta, vaan myös yhdessä vaikuttumisesta.

Edellä kuvattuja näkökulmia on tarkastellut myös John Shotter, joka vei dialogisen vuorovaikutuksen tarkastelua erityisesti asiakastyön käytäntöjen alueelle. Hän korosti dialogisuudessa jaetun ymmärryksen ja yhteisen toiminnan merkitystä. Shotterin mukaan jaettu ymmärrys on aina vain hetkittäistä ja spontaania. Dialogisessa kommunikaatiossa osapuolet testaavat, tarkistavat, kyseenalaistavat, haastavat ja muotoilevat uudelleen toisen puhetta. Siten he eräällä tavalla luovat itseään koko ajan uudelleen vuorovaikutuksen kuluessa.

Suomessa Tom Arnkil ja Jaakko Seikkula ovat kehitelleet dialogisia menetelmiä sosiaalisen
auttamistyön alueelle ja Kai Alhanen puolestaan työnohjauksen työtavaksi. Alhanen määrittelee dialogisuuden keskustelutyyliksi, joka tähtää ensi sijassa oppimiseen eli ymmärryksen lisäämiseen maailmasta, toisista ihmisisistä ja omasta itsestä. Keskustelun periaatteita ovat tasa-arvoisuus ja keskustelun etenemisen vapaus.

Vuorovaikutuksen kiehtovuus on siinä, että koskaan ei voi tarkkaan ennustaa dialogisten hetkien syntymistä tai sitä, milloin jotakin merkittävää tapahtuu ihmisten välillä. Klaus Weckroth on kuvannut tätä kohtaamisena, jossa tapahtuu roolin ylityksiä. Suhdetta eivät tällöin ohjaa pelkästään virallisesti tai realistisesti määritetyt tavoitteet, vaan ”elämä vyöryy myös niiden yli tai ohi,
tuntemattomaan". 

Tällöin vuorovaikutussuhteessa syntyy jotakin sellaista, jota ei määritä vain muodollinen asema tai
ammatillisuus. Myös Toini Harran tutkimuksessa toimintaterapeutit kuvasivat asiakaskohtaamisia, joissa he heittäytyivät tilanteen vietäväksi eivätkä pyrkineet ohjaamaan tilannetta. Harran mukaan kyky vaihdella roolejaan tilanteen mukaan on tärkeä myös ammattitaidon kannalta. Tällaisen elävän liikkeen myötä syntyy tilaa myös dialogisille hetkille. Bahtin kuvasi tällaisia tilanteita karnevalisaation käsitteellä. Hän tarkasteli keskiaikaista karnevaalikulttuuria tilanteina, joissa ihmisten elämä joutui pois tavanomaisilta radoiltaan. Karnevaalikulttuurille oli ominaista, että siinä ei tunnustettu minkäänlaisia eroja tai hierarkioita kosketuksessa olevien ihmisten välillä.

Ammatillisuus ei ole uhattuna, vaikka työntekijä rohkenee hetkeksi luopua virallisesta roolistaan ja heittäytyä omana persoonanaan kohtaamaan asiakkaan. Myös asiakkaat odottavat kohtaamisista jotain inhimillistä, joka ilmenee usein vasta silloin, kun hitusen raotamme ammatillista verhoa ja astumme tilanteeseen ihmisinä. Päinvastaista tilannetta kuvasi eräs henkilö, joka oli käynyt vuosia mielenterveystoimistossa hakemassa viikoittaiset lääkeannoksensa. Hän kertoi, että palvelu oli yleensä varsin asiallista, mutta yksi asia häntä vaivasi: hänen ihmetyksekseen jo tutuksi tullut hoitaja edelleen teititteli ja puhutteli häntä ikään kuin vierasta ihmistä. Itse hän olisi halunnut jo puhua tuttavallisemmin ja kysellä jopa kuulumisia, mille tuo muodollinen asetelma ei kuitenkaan
suonut tilaa. Myös Jari Pirhonen on sosiaalipolitiikan väitöskirjassaan nostanut esiin seikkoja, joilla ylläpidetään edellä kuvattua muodollisuutta. Hänen mukaansa vanhusten hoivayksiköiden liika sairaalamaisuus, kiireiset hoitorutiinit ja dokumentoinnin vahva rooli jättävät helposti vanhuksen oman persoonan taka-alalle, kuten edellisessäkin esimerkissä tapahtui. Hänen haastattelemansa
vanhukset ilmaisivat, että heille varsin tärkeitä olivat sellaiset hetket, joissa hoitajat laskivat heidän kanssaan leikkiä; jopa pieni sanaharkka nosti suhteen uudelle tasolle.

Nauru, huumori ja tilapäinen asemien murtuminen luovat tilaa uusille ideoille ja asettavat ihmiset samalle viivalle. Esimerkiksi monet työyhteisöjen epäviralliset, yhteisöllisyyttä edistävät tapahtumat, joissa esimiehet ja työntekijät eivät ole totutuissa rooleissaan, mahdollistavat tasavertaisen ja välittömän vuorovaikutuksen.

5.3 Dialogisen suhteen oikeutus

Ilman luottamuksellista suhdetta ei yleensä synny oikeutusta dialogiselle kohtaamiselle, ja toisen esittämä erilainen ajatus saatetaan kokea uhkana. jos avoimuuden ja rehellisyyden nimissä nostamme niin sanotusti kissan pöydälle, voi syntyä kiivaskin väittely siitä, kuka on oikeassa. Vaikka toinen osapuoli haluaisikin luoda avoimen vuorovaikutussuhteen toiseen, ei ole suinkaan itsestään selvää, että toinen lähtee tuohon vuoropuheluun mukaan.

Terveyden edistämisessä puhutaan usein puheeksi ottamisesta, jolla pyritään puuttumaan asiakkaan ongelmiin ottamalla puheeksi hänen hyvinvointiaan uhkaava asia (esim. päihteiden käyttö) mahdollisimman varhain. Puheeksi ottamista voidaan harjoitella, mutta oikea ajoitus on siinäkin tärkeää. Kantaansa ei kannata esittää liian nopeasti, vaan pyrkiä saamaan asiakas itse määrittämään huolensa omin käsittein. Kun työntekijä malttaa odottaa asiakkaan osallistumista, hänelle avautuu myös luontevia tilaisuuksia punoa omat näkemyksensä asiakkaan ajatuksiin. Tätä kuvattiin edellisen luvun esimerkissä, jossa lääkäri sai lapsen vanhemmat mukaan määrittämään lapsen diagnoosia. Terapiaa koskevissa tutkimuksissa on havaittu, että liiallinen tilanteen dominointi luo turhaa vastakkainasettelua, jolloin vuorovaikutuksessa ei synny tilaa dialogiselle kohtaamiselle.

Kasvatusfilosofi Rauno Huttunen on pohtinut dialogisuutta erityisesti opetus- ja kasvatustyön näkökulmasta. Hänen mukaansa dialogisuuteen ei kuulla toisen harhauttaminen eikä toisen mielipiteen tai persoonan halventaminen.

Lisäksi on tärkeä ottaa huomioon, että hyvä vuorovaikutus tarvitsee aikaa ja luottamusta, sillä erityisesti asiakastyössä siihen sisältyy myös oikeutus ottaa kantaa toisen asioihin. Sosiaali- ja terveysalan työssä joudutaan usein tekemään erilaisia interventioita asiakkaan tilanteeseen tai
pyritään tavalla tai toisella vaikuttamaan hänen elämäänsä. Tällöin on tärkeä pohtia, miten saada puuttumiselle oikeutus. Edellä kuvasin Johanna Hurtigin ja Merja Laitisen jäsennystä erilaisista tavoista kohdata lapsi. Näistä nopeaan tulokseen tähtäävä tapa (”moottoritie”) johtaa harvoin muuhun kuin näennäisiin ratkaisuihin. Mitä arkaluontoisempi asia on, sitä tärkeämpää ammattilaisen on pohtia, onko hänellä vielä oikeus tuoda esiin oma näkökulmansa asiaan.

Oikeutus ottaa kantaa syntyy luottamuksen myötä. Esimerkiksi terveydenhoitaja voi pyrkiä asiakastilanteissa ottamaan puheeksi huolestumisensa asiakkaan tilanteesta edeten pienin askelin asiakkaan esiin tuomien asioiden kautta. jos hän liian nopeasti ilmoittaa olevansa huolestunut esimerkiksi raskaana olevan äidin tilanteesta viitaten potilastietoihin tai mahdollisiin yhteydenottoihin, saattaa tilanne lukkiutua. Asiakas saattaa yrittää muodon vuoksi selviytyä tilanteesta esimerkiksi kaunistelemalla tilannettaan tai kertomalla vain hyvin yleisesti hyväksyttäviä asioita. Tällaisessa tilanteessa on tärkeä ymmärtää dialogisuuden idea: tieto ja ymmärrys
rakentuvat tapaamisen kuluessa yhdessä asiakkaan kanssa. Tätä dialogisen asiantuntemuksen ajatusta kuvasi eräs erityisnuorisotyöntekijä seuraavasti:

Voin omasta kokemuksestani sanoa, että jos menen jollekin asiantuntijalle puhumaan omista asioistani, niin varmasti väritän tarinaani eri tavoin. Ihan varmasti. Asiakkaana kaunistelen asioita, ehkä vähän uhittelen ja teen kaikkea sellaista, mitä ihmiset yleensä tekevät asiakassuhteessa. Vuorovaikutus alkaa toimia vasta, kun alat tuntea nuorta vähän paremmin. Silloin voit käyttää koulutuksen ja kokemuksen tuomia asioita hyväksi. Silloin ne varsinaisesti vasta voi laittaa peliin. 

Täydellistä yhteistä ymmärrystä vuorovaikutuksessa voidaan tuskin koskaan saavuttaa, sillä vuorovaikutuksen osapuolet tulkitsevat asioita aina myös oman henkilöhistoriansa, kokemustensa ja tilanteiden luomien edellytysten kautta. Sekä asiakastyössä että moniammatillisessa vuorovaikutuksessa onkin syytä pillillä riittävän yhteisymmärryksen syntymisestä. Juhilan mukaan liialliseen yhteisymmärrykseen pyrkivä keskustelu saattaa myös sulkea todelliset ristiriidat ja näkemyserot ulkopuolelle. Yhteisymmärryksen sijasta hän puhuukin argumentoivasta keskustelusta, jossa puntaroidaan elämän ulottuvuuksia kaikkine ristiriitoineen.

Dialogisessa suhteessa ymmärrys ei siis tarkoita vain toisiin sulautumista, vaan nimenomaan uuden alueen löytymistä osapuolien välille. Dialogisessa näkökulmassa keskusteluyhteyksien ja tasavertaisen suhteen luominen on tärkeämpi tavoite kuin pyrkimys ongelmien analysointiin (vrt. asiantuntijakeskeisyys) tai pelkkään asiakkaan ymmärtämiseen niin, että tämän näkökulmaan ja asemaan asettuminen (vrt. asiakaskeskeisyys) olisi hallitsevassa asemassa.

Dialogisen suhteen kannalta on olennaista se, syntyykö suhteessa yhteisen hämmästyksen hetkiä. Näiden aikana työntekijä rohkenee astua alueelle, jossa hänelläkään ei ole riittävää tietoa ja jossa tietoa voidaan yhdessä rakentaa. Eräs henkilö kuvasi terapiakokemustaan siten, että parhaita hetkiä hänestä olivat ne tilanteet, kun hänen ja terapeutin välillä syntyi vahva tunne siitä, että ”kumpikaan ei tiedä”. Se, mihin suuntaan asiakkaan elämäntilanne todella menee, on molemmille osapuolille viime kädessä avoin asia.

Antiikin filosofi Platon kuvasi yhteisen hämmästyksen merkitystä dialogissaan, jossa Sokrates keskustelee Menonin kanssa siitä, mitä on hyve. Keskustelukumppani kysyy Sokrateelta hiukan närkästyneesti, miksi tämä esiintyy tietämättömänä ja yrittää tehdä hänetkin tietämättömäksi. Jos Sokrates toimisi näin, dialogi olisi hänelle asiantuntijakeskeinen temppu, joka vain puetaan ihmettelyn muotoon. Sokrates kuitenkin vastaa kysymykseen seuraavasti: ”Enhän minä siksi tee toisista tietämättömiä, että itse tietäisin, vaan juuri siksi, että itse tiedän kaikkein vähiten. Nytkään minä en tiedä, mitä hyve on. Sinä olet ehkä ennen tiennyt, mutta minuun koskettuasi olet nyt kuin tietämätön ainakin. Haluan kuitenkin tarkastella ja tutkia yhdessä sinun kanssasi, mitä se voisi olla.”

Tätä asennetta asiakastyöhön on kuvattu esimerkiksi terapiatyön alueella tietämättömyyden näkökulmana, jolla on tarkoitettu työntekijän hienovaraisuutta ja varovaisuutta kannanotoissaan. Terapeutti ei tiedä, mihin suuntaan asiakas haluaa tilanteessa edetä, joten hänen ei edes pidä luulla tietävänsä sitä. Sitä voidaan kuitenkin visioida yhdessä.

Tämä ei ole ammattilaiselle kuitenkaan aina helppo asia, sillä hän saattaa kokea, että epävarmuus ja tietämättömyys vievät maata hänen asiantuntemuksensa tai auktoriteettinsa alta. Odottaahan asiakaskin yleensä, että ammattilainen tietää. Myös asiakastyön menetelmien tekninen käyttö voi esineellistää ihmisen ja sulkea pois inhimillisen tietoisuuden ihmisten välillä. Mikään työmenetelmä ei sinänsä pelasta ketään, vaikka niitä onkin tärkeä opetella oman ammattitaidon vahvistamiseksi. jokaista työmenetelmää voidaan käyttää yhtä hyvin asiantuntijakeskeisesti, asiakaskeskeisesti tai dialogisesti. Ratkaisevaa on se, miten asiakasta ja hänen läheisiään lähestytään ja miten tietoa tilanteessa muodostetaan. Dialogisessa suhteessa ihminen nähdään jatkuvasti muuttuvana, tietoisena toimijana. Häntä ei voi — eikä ole syytä — ottaa niin sanotusti haltuun yhdelläkään metodilla tai asiantuntijaselityksellä. Hänen kanssaan voidaan ainoastaan asettua suhteeseen, jossa voi syntyä yhteisiä oivalluksia.

Dialogisuutta voi siis harjoitella, mutta sen onnistumisesta ei voi koskaan olla varma. Se, syntyykö todella aitoa dialogisuutta tai avautuuko asiaan uusi, kiehtova yhteinen ymmärrys, on lopulta kiinni tilanteesta ja vuorovaikutuksen osapuolista. Tätä määrittelemätöntä aluetta kuvasi kiinnostavasti eräs valokuvausliikkeessä työskennellyt henkilö: vaikka työntekijöille opetetaan kameran myyntiä eri metodein, hiomalla esimerkiksi esittelyn ja asiakaspalvelun vuorovaikutustekniikoita, on asiakkaalla aina ”viimeisen metrin oikeus” tehdä valinta. Tässä on siis kyse sellaisesta kohtaamisen alueesta, joka tekee vuorovaikutuksesta aina ainutkertaisen ja myös kiehtovan.

5.4 Yhteenveto erilaisista orientaatioista

Jos vuorovaikutusta katsotaan edellä kuvatuista näkökulmista, ihmisten välisiä ristiriitatilanteitakaan ei pidetä yksilöiden aiheuttamina vaan ne nähdään osana sosiaalisten tilanteiden dynamiikkaa. Tällöin luovutaan myös ajattelutavasta, jossa ihmisen toimintaa tai inhimillisiä ilmiöitä luokitellaan ja selitetään mekaanisesti. Dialogisuudesta puhuttaessa ihmisiä on syytä tarkastella aktiivisina toimijoina ja vuorovaikutusta ikään kuin tanssina, johon ihmiset kutsuvat toisiaan. Sosiaalisissa tilanteissa jokainen vaikuttaa omalta osaltaan vuorovaikutuksen kulkuun ja kaikki osapuolet ovat mukana rakentamassa yhteistä tarinaa.

Vilma Hänninen tarkastelee vuorovaikutuskulttuuriamme eräänlaisena tarinavarantona. Meillä on joukko kulttuurisia kertomuksia, jotka tarjoavat yksilöille tavan kertoa omaa tarinaansa ja rakentaa identiteettiään. Samalla tavalla jokainen ammattilainen kertoo omaa tarinaansa auttajana eri tavoin, mikä vaikuttaa myös konkreettisiin asiakastilanteisiin. Myös asiakkaalla on oma tarinavarantonsa, josta hän ammentaa aineksia identiteettinsä ja elämäntarinansa rakentamiseen. Hännisen mukaan ihmiset eivät ole kuitenkaan sidottuja identiteettipositioihinsa, vaan he muokkaavat niitä aktiivisesti.

Identiteettityö ei ole myöskään johdonmukaisesti etenevä prosessi, vaan enemmänkin Elina Virokankaan sanoin ”heilurimainen liike”, joka rakentuu ristiriitaistenkin näkökulmien jännitteissä ja jossa haetaan omaa suhdetta sosiaalisiin normeihin ja toisiin ihmisiin.

Edellä on esitelty kolme erilaista tapaa orientoitua asiakassuhteeseen. Sekä ammattilainen että asiakas voivat kutsua toisiaan hyvin erilaisiin vuorovaikutuspositioihin. Työntekijällä on kuitenkin usein vahva valta-asema avata portteja tiettyyn vuorovaikutuspositioon ja ohjata kanssakäymistä pois tietynlaisesta vuorovaikutuksesta. Asiantuntijakeskeisessä orientaatiossa tavoitteena on tyypillisesti se, että asiakas alkaa tiedostaa omat ongelmansa (tunnustaa ne), jotta asiantuntija voi päästä käsittelemään ongelman ydintä. Asiantuntijakeskeinen näkökulma liittyy olennaisesti teollisen aikakauden ajattelutapaan, jota on myös tieteellisessä keskustelussa kuvattu vanhaksi psykologiaksi ja jossa yksilöä tarkasteltiin irrallaan hänen sosiaalisista yhteyksistään. Lisäksi taustalla vaikuttaa behavioristinen oppimiskäsitys, jossa ajateltiin, että ihmistä voidaan suoraan kouluttaa tai parantaa joillakin toimenpiteillä. Tällainen ajattelutapa korostaa liikaa persoonallisuuden muokkaamista ja käyttäytymisen sopeutumista. Tällöin dialogisuuden kannalta tärkeät seikat jäävät vaille huomiota, esimerkiksi yksilön sosiaalinen ympäristö, kieli ja siihen
liittyvät merkitykset kulloisessakin tilanteessa.

Asiakaskeskeisessä orientaatiossa taas esiintyy vuorovaikutustilanteita, joissa lähtökohtana on asiakkaan valinnan vapauden korostaminen sekä ajatus siitä, että asiakas on oman elämänsä paras asiantuntija. Nämä seikat ovat toki hyvin tärkeitä auttamistyön lähtökohtia, mutta asiakastilanteen vuorovaikutuksessa tämä ei saa tarkoittaa sitä, että työntekijä suhtautuu asiakkaaseen liian
varovaisesti ja myötäillen, jolloin molempien todelliset voimavarat jäävät hyödyntämättä. 

Dialogisuudessa pyritään etsimään jotakin todellisuuden osaa, uutta ymmärrystä, jota kumpikaan ei voi saavuttaa yksin. Vuorovaikutus tapahtuu molempien ehdoilla, ja tämän vuoksi monet asiakastyön vuorovaikutusta tutkivat puhuvatkin eräänlaisesta yhteisasiantuntijuudesta. Dialogiseksi voidaan kutsua vasta tilanteita, joissa tilanteeseen todella avautuu kokonaan uusia perspektiivejä. Kyky kohdata tuo avoin, tuntematon ja määrittelemätön tilanne edellyttää yhteistoimintaa ja sen tuomaa turvallisuutta heittäytyä uusiin epävarmuuden tiloihin. Ihminen tai ihmisyhteisö ei ole kone, jota voidaan korjata ja jonka osia voidaan vaihtaa, vaan ihmiset toimivat moninaisissa sosiaalisissa systeemeissä tuottaen niissä syntyvää omalakista dynamiikkaa.

Tapaamme tehdä asiakastyötä vaikuttaa se, miten luemme ihmismieltä. Riitta Hari ja kumppanit pohtivat tätä kysymystä tarkastellessaan ihmismielen olemusta eri tieteenalojen valossa. Heidän mukaansa olemme taipuvaisia soveltamaan eläimiin, pieniin lapsiin ja koneiden käyttöön varsin moninaista psykologista käsitteistöä, vaikka se ei olisi tutkimuskohteen kannalta lainkaan tarkoituksenmukaista.

Ihmistieteilijät ovat jo pitkään kyseenalaistaneet sen tarkoituksenmukaisuuden, että ihminen tutkimuskohteena esineellisestään ja ihmisyhteisöjä tarkastellaan ikään kuin ne olisivat mekaanisia esineitä. Myös Buber tarkasteli tätä ihmisten ja esineiden perustavanlaatuista eroa tuoden esiin,
että toista ihmistä ei tule käyttää välineenä tai tulkita esineen tavoin. Vuorovaikutuksessa kohtaa aina kaksi kokonaisvaltaista, tietoista toimijaa, jotka eivät toimi pelkästään ulkoisten ärsykkeiden ehdoilla.

Erilaisia orientaatioitä havainnollistan oheisella kuviolla (kuvio 2). Perinteinen auktoriteettiasema sijoittuu janan vasemmalle laidalle sisältäen selkeästi avoimen valta-asetelman, jota kuvasin asiantuntijakeskeisyyttä tarkastelevassa luvussa. Tästä hiukan hienovaraisempi muoto sisältää vallankäytön näkymättömämpiä muotoja: valta ilmenee erityisesti tilanteiden määrittelyssä tai
vuorovaikutusasetelmassa, jossa asiantuntijan näkökulma hallitsee keskustelua. Oikeassa äärilaidassa puolestaan on vuorovaikutustapa, jota kuvasin yliymmärtämisenä ja loputtamana joustamisena, joka voi johtaa myös auttajan tai kasvattajan avuttomuuteen. Tästä astetta lievempi näkökulma on keskittyä asiakkaan kuuntelemiseen ja kenties keskustelemaan vain myönteisistä asioista, jolloin vaarana on, että asiakkaan todelliset ongelmat jäävät käsittelemättä. Dialogisessa kohtaamisessa tilannetta rakennetaan yhdessä ja kaikilla osapuolilla on tilaa tuoda oma näkemyksensä peliin. Samalla on tärkeä tiedostaa kohtaamiseen liittyvä eettinen vastuu, joka edellyttää myös rohkeutta puuttua asioihin silloin, kun se on asiakkaan hyvinvoinnin kannalta välttämätöntä. Erilaisia orientaatioita vuorovaikutukseen ei tule pitää malleina, jotka pysyvästi ohjaisivat joidenkin henkilöiden toimintaa kaikissa vuorovaikutustilanteissa. Ei voida myöskään väittää, että tietyt ammattiryhmät tai työyhteisöt toimisivat vain jonkin tietyn orientaation pohjalta. Eri tilanteissa syntyy erilaisia positioita. Niiden tunnistaminen auttaa kuitenkin oman vuorovaikutustavan kriittisessä arvioinnissa.


Edellä olen tarkastellut vuorovaikutusta pääasiassa yhteisen tiedon rakentamisprosessina, jossa ammattilainen asettuu asiakkaan kanssa vastavuoroiseen suhteeseen. Seuraavaksi siirryn tarkastelemaan vuorovaikutusta yhteistoiminnallisuuden näkökulmasta.

Miten yhteistoiminnallinen suhde rakentuu, ja mitä erilaisia tasoja tai muotoja siinä voidaan tunnistaa? Usein korviimme kantautuvat, yhteistoiminnallisuutta korostavat käsitteet ovat räikeässä ristiriidassa omin silmin todistamamme kilpailun ja vallankäytön kanssa. Mistä saada kiinni, kun kaikki puhuvat samaa kieltä, mutta toimivat eri tavoin?

5.5 Vuorovaikutuksen tasot

Dialogisen otteen muotoutumista vuorovaikutuksessa voi arvioida sekä yksilön että ryhmän tasolla. Tällöin kommunikaation rinnalla on syytä pillillä myös suhteesta. Kommunikaation ja suhteen ero käy ymmärrettävämmäksi tässä luvussa, jossa käyn lävitse vuorovaikutuksen luonnetta sen eri tasoilla. Tämän jälkeen tarkastelen myös moniammatillista vuorovaikutusta, palveluohjausta
sekä konfliktien sovittelua, jotka liittyvät olennaisesti sosiaali- ja terveysalan työtehtäviin.

Sosiaalipsykologiassa on tutkittu ryhmien tunnesuhteita, osallistumista, kiinteyttä, sosiaalista identiteettiä, roolirakenteita ja sitä, minkälaisessa verkossa viestit kulkevat tai minkälaisia positioita keskustelussa otetaan. Yhdysvaltalainen sosiologi Carl Couch teki 1980-luvulla oppilaineen pienryhmien vuorovaikutusta tarkastelevia kokeita, joissa hän hyödynsi vuorovaikutustilanteiden
videointia. Vuorovaikutuksen osapuolia oli Couchin mielestä tärkeä tarkastella kyvykkäinä yksilöinä, jotka kykenevät monipuoliseen refleksiiviseen ajatteluun. Osapuolet tiedostavat yleensä hyvin tilanteessa muodostuvan suhteen luonteen ja toimivat sen edellyttämissä puitteissa. Esimerkiksi valtasuhteessa osapuolet tietävät, miten suhteessa tulee toimia, ja toimivat sen mukaisesti.

Onnettomuuspaikalla se, joka tietää, kuinka menetellä, tai joka parhaiten säilyttää toimintakykynsä, saa usein spontaanisti vallan organisoida toimintaa, kunnes paikalle saadaan ammattiapua. Muut tunnistavat tilanteen suhteen luonteen ja tekevät sen puitteissa oman osansa. Couch osoitti empiirisillä pienryhmätutkimuksilla, miten osapuolten keskinäisellä yhteistoiminnalla on merkitystä
yhteisen toiminnan lopputulokselle. Couchin ajatuksia on hyödynnetty muun muassa digitaalisten pelien kehittämisessä.

Couch jakoi sosiaalisen vuorovaikutuksen viiteen eri elementtiin, jotka ovat molemminpuolinen tarkkaavaisuus, sosiaalinen vastaaminen, yhtenevä toiminnallinen tavoite, jaettu päämäärä ja sosiaalinen toiminta. Olennaista näissä muodoissa on toisen perspektiivin, läsnäolon ja toiminnan tiedostaminen sekä toiminnan ennakointi ja organisointi suhteessa toisen toimintaan. Couchin mukaan vasta vuorovaikutuksen korkein muoto on varsinaista sosiaalista toimintaa, jossa ei tarvita kontrollia vaan osapuolet voivat luottaa toisiinsa. Hän tarkasteli mikrotason vuorovaikutusta luoden kokeellisia asetelmia esimerkiksi siitä, miten ihmiset reagoivat hätäviestiin erilaisissa tilanteissa ja miten he tällöin organisoivat toimintaansa. 

Itse olen hyödyntänyt Couchin jaottelua jalostaen sitä edelleen viiteen vuorovaikutuksen muotoon, joilla voidaan kuvata asiakastyön tai työyhteisön vuorovaikutuksen kehittymistä. Kuvaan näitä perusmuotoja tasoina, jotta yhteistyöksi kutsuttavan toiminnan laadulliset erot olisi helpompi hahmottaa. Haluan näillä vuorovaikutuksen tasoilla valottaa erityisesti vuorovaikutussuhteen muotoutumista. Nämä eri tasot ovat 1) tilanteessa olo, 2) sosiaalinen vaikuttaminen, 3) peli, 4) yhteistyö ja 5) yhteistoiminta. Nämä tasot eivät ole siinä mielessä hierarkkisia, että edellinen edellyttäisi ehdottomasti toista, mutta asiakastyön kannalta seuraava taso voidaan hahmottaa aina hiukan edistyneemmäksi tai myönteisemmäksi dialogisen kohtaamisen kannalta.

Vuorovaikutuksen ensimmäisellä tasolla, tilanteessa olossa, osapuolet ovat samassa tilanteessa, mutta eivät juurikaan toimi yhdessä. Esimerkiksi henkilö, joka on ihastunut toiseen henkilöön, kiinnittää huomionsa tämän toimintaan, mutta toinen ei juuri noteeraa tämän olemassaoloa. Arkinen tilanne esimerkiksi kaupassa edustaa tätä tasoa, sillä olemme monien ihmisten kanssa samassa tilassa ja tiedostamme muiden olemassaolon, mutta sillä ei ole normaalitilanteessa merkitystä oman toimintamme kannalta. Myös tällä tasolla suhteessa voidaan olla joko epäsymmetrisesti tai symmetrisesti: toinen osapuoli voi yrittää olla aktiivisempi kuin toinen, mutta toinen puolestaan vetäytyy passiivisen osapuolen rooliin. Asiakassuhteessa tällaista suhdetta voisi kuvata myös tilanne, jossa ollaan vuorovaikutuksessa annettujen rutiininomaisten tapaamisten puitteissa, mutta kumpikaan ei oikein asetu suhteeseen toisen kanssa. Seuraava työntekijän kuvaama esimerkki kuvaa tätä vuorovaikutuksen tasoa.

Asiakas saapuu päihdekuntoutusyksikköön, jossa hoitaja ottaa hänet vastaan. Hoitaja on vähäpuheinen ja ajattelee, että tämän asiakkaan kanssa ei työskentelystä tule mitään. Asiakas vaistoaa sen ja kokee olonsa hyvin vaivautuneeksi. Hän ajattelee jo lähteä jatkamaan juomista, koska hänen kanssaan ei haluta keskustella, mutta haluaa kuitenkin yrittää vapautua päihteistä. Toivo raitistumisesta ja paremman elämän alkamisesta kannattelee. Asiakas ei kuitenkaan uskalla ehdottaa omahoitajan vaihtoa.

Samankaltainen asetelma voi syntyä kaupantekotilanteessa, jos asiakas kokee, että myyjän hymy on teennäinen ja kestää vain siihen asti, kun kauppa on saatu päätökseen. Tämän tason vuorovaikutustilanteita esiintyy asiakassuhteiden lisäksi myös hoito- ja palvelujärjestelmissä, joissa on periaatteessa puitteet kohtaamiselle mutta vastavuoroista kommunikaatiota ei juurikaan synny.

Seuraava esimerkki kuvaa tällaista tilannetta: Iäkäs mieshenkilö oli vienyt vaimonsa huonovointisuuden vuoksi terveyskeskukseen. Siellä heidät oli ohjattu tarkkailuhuoneeseen, jossa sairaanhoitaja työskenteli tietokoneen äärellä. Vanhukset istahtivat heille osoitetuille tuoleille, ja hoitaja jatkoi työskentelyään koneella astumatta lainkaan suhteeseen heidän kanssaan. Sujuvasanainen miesasiakas ilmaisi kuitenkin tilanteen kummallisuuden hoitajalle sanoen: ”Mitä ihmettä te siellä vain räpläätte sitä konetta — ikään kuin meitä ei olisikaan!”

Sosiaalisen vaikuttamisen tasoa kuvaa tilanne, jossa toinen käyttää selkeästi valtaa (esim. vaikutusvaltaa) toiseen. Tällaisessa tilanteessa toinen saattaa määritellä vahvasti vuorovaikutuksen kulun, ja toisen rooli jää tilanteessa myötäilijäksi. Vaikuttamistilanne voiolla positiivinen, kuten esimerkiksi opettajan ja oppilaan suhteessa, jossa opettaja pitää luentoa oppilailleen, tai hoitajan ja
asiakkaan suhteessa, jossa hoitaja valistaa asiakasta terveellisistä elämäntavoista. Tällaista vuorovaikutuksen perusmuotoa kuvattaessa voidaan puhua sekä asiantuntijavallasta että asiakasvallasta. Ominaista sille on, että vuorovaikutus on yhdensuuntaista. Yhdellä henkilöllä on joko asemansa puolesta tai vuorovaikutuksessa syntynyt valta-asema (vrt. lapsi, joka ohjailee aikuisten päätöksiä).

Sosiaalisen vaikuttamisen tasoa kuvaa myös se, kun muodollisesti kysytään ryhmän jäsenten mielipidettä, mutta kannanotot eivät todellisuudessa vaikuta päätöksentekoon. Esimerkiksi kuntoutumissuunnitelmaa laadittaessa kokoon kutsutaan eri aloja edustavia ammattilaisia sekä asiakas. Vaikka lainsäädäntökin edellyttää asiakkaan kuulemista häntä koskevassa asiassa, saattaa vuorovaikutustilanne jäädä sellaiseksi, että asiakas ikään kuin vain suostuu toisten määrityksiin. Hän ei joko uskalla tai osaa tuoda omaa kantaansa esiin, tai sitten moniammatillinen työryhmä ei anna tilaa asiakkaan näkemyksille. Erityisesti moni ikääntynyt asiakas on kovin kiitollinen kaikesta saamastaan avusta, joten he eivät aina rohkene ottaa esiin omia toiveitaan tai tarpeitaan vaan
voivat jopa nähdä niiden esiin tuomisen epäkiitollisuutena auttajia kohtaan.

Toisinaan myös työyhteisössä syntyy tilanne, jossa lähijohto kysyy henkilökunnan mielipiteitä toimintojen kehittämisestä, mutta näillä näkemyksillä ei ole juurikaan vaikutusta. Mielipiteen kysyjät voivat toimia jo ennalta valitsemiensa linjojen mukaisesti. Valta voi myös olla näkymätöntä, kuten asiantuntijavaltaa käsittelevässä luvussa tuli esiin. Vuorovaikutuksessa tällainen vallankäyttö on tunnistettavissa, esimerkiksi kun toinen osapuoli huomaamattomasti ohittaa eli ignoroi toisen toiminnan tai puheen. Vastaaminen on sosiaalisen vuorovaikutuksen yksi tärkeä elementti. Ignoroinnissa vallan muotona käytetään vastaamattomuutta eli toisen toimintaan vastataan vastaamattomuudella. Auttamistyön ammattilaisen on tärkeä oppia tunnistamaan myös näkymättömiä vallan muotoja. jokainen ammattilainen toimii osana jotakin työyhteisöä, joten hän voi tunnistaa myös oman yhteisönsä toimintavoissa erilaisia poissulkemisen muotoja.

Esimerkkinä sosiaalisesta vaikuttamisesta asiakastyössä kuvaan TE-toimiston asiakastilanteita, joita sain kerran mahdollisuuden olla seuraamassa yhden päivän ajan. Vaikka työvoimaneuvojat kohtelivat asiakkaita hyvin ystävällisesti, vuorovaikutustilanteet olivat usein hyvin yksisuuntaisia ja asiakkaille jäi lähinnä kuittaajan rooli. Työntekijä istui tietokoneensa ääressä ja luki ääneen otteita
tietojärjestelmästä kuvaten asiakkaan tilannetta (milloin tämä on ollut töissä, milloin puolestaan on ollut työttömyysjaksoja, jne.). Nuoren asiakkaan rooliksi jäi pääasiassa vain nyökkäillä noille viesteille. Näissä tilanteissa työntekijä ei siirtynyt missään vaiheessa pois koneelta, saatikka että olisi pyytänyt asiakasta kertomaan tilanteestaan omin sanoin.

Kolmatta sosiaalisen vuorovaikutuksen tasoa kuvaan pelin käsitteellä. Tämä taso edellyttää, että vuorovaikutuksen osapuolilla on jokin yhteinen tavoite (esim. voittaa peli), joka ei kuitenkaan välttämättä ole jaettu (eli se ei edellytä yhteistyötä). Esimerkiksi joukkuepelissä molemmilla joukkueilla on sama tavoite (voittaa peli), vaikka sen saavuttamiseksi tehdään yhteistyötä vain oman joukkueen kanssa. Vastapuolelle tuo tavoite muodostaa kilpailusuhteen, jossa ei ymmärrettävästi olla kiinnostuneita kilpakumppanin parhaasta. Kaikissa ihmissuhteissa esiintyy pelin elementtejä, joten se on myös osa sosiaalista elämäämme. Vaikka asiakassuhteessa pyritään yhteistyöhön ja luottamukselliseen suhteeseen asiakkaan kanssa, saattaa suhde muuttua peliksi, jos
vuorovaikutuksen osapuolet rikkovat samaa päämäärää tavoittelevan toiminnan yhteisiä pelisääntöjä.

Asiakastyön yhteydessä pelistä puhutaan vähän, sillä toimintakulttuurissa ei ole ollut suotavaa olettaa, että toinen käsittää suhteen pelinä. Sen avoin myöntäminen voi olla uhka auttamistyön humanistiselle ihmiskäsitykselle ja asiakaskeskeisyyttä korostavalle palvelukulttuurille. Moni asiakastyötä tekevä kuitenkin tunnistaa ilmiön, ja asiasta kyllä puhutaan työpaikkojen kahvipöydissä. Erityisesti päihdetyössä asiakassuhteessa pelaaminen on tuttu ilmiö. Päihdeasiakkaidenkin kohdalla ilmiötä pidetään kuitenkin usein ikään kirin taudinkuvaan kuuluvana asiana eikä niinkään osana inhimillisen vuorovaikutuksen luonnetta. Seuraavissa esimerkeissä kuvataan, miten asiakas jo hoitoyksikköön mennessään tietää pelaavansa peliä ja hoitaja tiedostaa tilanteen. Eräs työntekijä kuvasikin tilannetta toteamalla: ”Oli jälleen tullut aika pelata erä kuntoutuspeliä. Seuraava työntekijän kirjoittama tarina kuvaa tällaista peliä, jonka pelaajaksi hahmottuu selvästi asiakas. Suhteen luonne määritellään asiakkaan sisäisistä syistä johtuvaksi.

Kuntoutukseen tullessaan asiakas kertoo tukun asioita, joilla hän voi myöhemmin perustella sitä, kuinka hän ei nyt tällä kertaa pysty keskittymään mihinkään sellaiseen, mihin hoitajat yleensä hänet asettavat kysymyksineen. Asiakas tuntee hoitajan entuudestaan ja on kuullut toisilta asiakkailta juttuja siitä, mitä pitää varoa joutuessaan tekemisiin tämän hoitajan kanssa. Rahat on kuitenkin juotu, joten hoitosysteemiin tulee jossain määrin antautua, että voi taas kerätä voimia ja saa mokaa. Keskustelutilanteissa ja ryhmissä asiakas tuo esille selityksiä, joita hoitaja ei hyväksy. Tilanne on
asiakkaalle ahdistava, ja hän alkaa hakea toisten hoitajien tukea syyllistämällä, sääliä kerjäämällä ja mielistelemällä. Sisällään asiakas tuntee ristiriitaisia tunteita siitä, kuinka uhkaavia mutta samalla jotenkin niin totuudenmukaisia työntekijän esittämät kommentit ovat. Ahdistuksen vuoksi asiakas
keskeyttää kuntoutuksen ja alkaa juoda. Syyn etsiminen ja vastuun ottaminen ovat taas ohi. On mentävä taas sossuun hakemaan rahaa — ja juominen jatkuu.

Seuraavassa otteessa kuntoutuspeliä kuvataan systeemin hyväksikäyttönä, voimien keräämisenä sekä välinpitämättömyytenä annettavaa apua kohtaan. Tämäkin kuvaus on työntekijän kirjoittama, ja siinäkin peli määrittyy selkeästi asiakkaan toiminnaksi. 

Syksy on saapunut. Asiakas on viettänyt kesää maalla veljensä luona. He ovat naukkailleet alkoholia melkein joka päivä. Rahat ovat lopussa ja kunto huono. Hän varaa ajan kuntoutukseen ja saa tutun henkilön hoitajakseen. Asiakas kertoilee syitä, miksi on taas samassa jamassa. Hän värittää tarinaansa vähän erilaiseksi, jotta se menisi paremmin läpi hoitajalle.

Seuraavassa, työntekijän kirjoittamassa tarinassa pelisuhdetta kuvataan molempien toimintana. Se määrittyy suhteeksi, jossa toinen on epäaito ja toinen vaistoaa sen. Edellisen otteen tavoin myös tässä kuvataan hoitojärjestelmän hyväksikäyttöä, johon työntekijä on turhautunut. Asiakas tapaa hoitajan sovitusti keskustelussa. Hoitaja yrittää peittää mairealla hymyllä vastenmielisyyttään asiakasta kohtaan. Asiakas vaistoaa hoitajan epäaitouden ja kireyden ja ärsyyntyy hoitajan asenteesta. Hän alkaa suureen ääneen vaatia omahoitajan vaihtoa. Hänestä tuntuu, ettei hoitaja ota häntä todesta eikä halua auttaa nyt, kun hän todellakin haluaa saada elämänsä kuntoon. Hoitaja ajattelee asiakkaasta: "Aina sama juttu, kuviotkin noudattelevat toisiansa. Mies käy välillä tankkaamassa itseänsä, jotta jaksaa taas remuta." Hoitaja on väsynyt ja tympääntynyt toistuviin tuloksettomiin yrityksiin. Hän kokee, etteivät asiakkaat arvosta henkilökunnan ponnistuksia, kun eivät viitsi edes yrittää.

Vaikka pelisuhde ilmeneekin pääasiassa työntekijöiden tarinoissa, myös päihdekuntoutuksessa olevien asiakkaiden tarinoista löytyi vastaavia kuvauksia, joissa molemmat osapuolet tietävät pelin hengen. Seuraavassa asiakkaan kirjoituksessa ammattilainen ei usko toisen juttuihin ja asiakas tietää itsekin, että tulee hakemaan voimia jatkaakseen entistä elämäntyyliä. Ratkaisua asiaan etsitään
laitoksen ja hoitajan vaihdosta. Työntekijä on kyllästynyt jatkuviin retkahduksiin eikä enää usko asiakkaan juttuihin. Asiakas tulee vain siksi, että pystyy kuntoutuksen jälkeen jatkamaan entisellä tyylillä ja luultavasti samoissa porukoissa. Ei toimi. Laitos ja hoitsu vaihdettava. 

Carl Couch kuvasi peliä suhteena, jossa molemmilla osapuolilla on jollakin tavalla samat intressit. Kilpailusuhde edellyttää kuitenkin, että osapuolet käyttävät toisesta saatua informaatiota hyväkseen voittaakseen pelin.

Pelikin voi olla yksipuolista. Esimerkiksi toinen osapuoli saattaa pelata niin sanotusti omaan pussiin, kun taas toisella on vakaa uskomus suhteen luottamuksellisuudesta. Peliäkään ei tule tarkastella pelkästään asiakkaan ominaisuuksien tai motivaation näkökulmasta, vaan vastavuoroisena suhteena, jossa molemmilla on mahdollisuus vaikuttaa siihen, kumpi voittaa. Esimerkiksi asiakas pyrkii vaikuttamaan työntekijään keskustelemalla niistä asioista, joilla on vaikutusta (ei välttämättä henkilökohtaista merkitystä). Työntekijän intressinä on vaikuttaa asiakkaan elämäntilanteeseen, johon liittyviä positiivisia muutoksia (esim. juomisen
lopettaminen, työpaikan hankkiminen) hän rohkaisee. Työntekijän ja asiakkaan tavoitteet eivät kuitenkaan välttämättä ole yhtenevät, mutta molemmat toteuttavat omaa tehtäväänsä.

Yhteistyössä osapuolilla on yhteinen päämäärä, jonka saavuttamiseksi he tarvitsevat työnjakoa ja yhteistä ymmärrystä siitä, miten päämäärän saavuttamiseksi kannattaa edetä. Tätä tasoa kuvataan yleensä kuvattaessa tiimityön, ryhmätyön tai yhteistyön vuorovaikutusta, jossa osapuolet tekevät työnjakoa ja etenevät yhteisen tavoitteen äärellä. Asiakastyössä erilaiset hoito- ja palvelusuunnitelmat edustavat parhaimmillaan yhteistyön vuorovaikutustasoa, sillä niissä tehdään yhdessä suunnitelmia yhdessä määriteltyjen tavoitteiden suuntaisesti. Pahimmillaan suunnittelu liukuu edellä kuvatuille, sosiaalisen vaikuttamisen tai pelin tasoille, jolloin asiakas tekee muodon vuoksi instituutioiden edellyttämiä asioita. Hän ilmoittautuu TE—toimistoon toimentulonsa
turvaamiseksi tai osallistuu johonkin kuntoutussuunnitelman edellyttämään ryhmätoimintaan auttajien mieliksi tai turvatakseen toimeentulonsa. Kukapa meistä ei vastaavassa tilanteessa niin tekisi?

Vaikka yhteistyö on asiakassuhteessa tavoiteltava taso, sekään ei vielä edellytä vahvaa molemminpuolista sitoutumista.  Yhteistyössäkin saatetaan joutua kontrolloimaan toista osapuolta, jos ei ole täyttä varmuutta, sitoutuuko tämä yhteistyöhön. Esimerkiksi avio- tai avoerotilanteessa on syytä tehdä virallisesti vahvistettu sopimus lapsen tapaamisesta ja huollosta, vaikka vanhemmat sillä hetkellä kykenevät sopimaan asioista suullisesti. On nimittäin hyvin tavallista, että yhteistyö huoltajien kesken muuttuu jossakin vaiheessa kilpailuasetelmaksi, sillä kyse on hyvin henkilökohtaisista tunteista ja omasta roolista lapsen elämässä. Tämän vuoksi osapuolia kehotetaan tekemään kirjallinen sopimus, jotta voidaan varmistaa molempien vanhempien sitoutuminen yhteistyöhön. Tarvitaan siis jonkinlainen dokumentti siltä varalta, että toinen muuttaakin mielensä.

Seuraavassa alaikäisen nuoren tarinassa määritellään yhteistyösuhdetta, vaikka puheessa käytetäänkin käsitettä luottamus. Tässä yhteydessä luottamus tarkoittaa luottamusta yhteiseen työskentelyyn. Lisäksi suhdetta kuvataan siirtymällä pelin tasolta yhteistyön tasolle.

Asiakas tunsi alusta pitäen suurta luottamusta hoitajaa kohtaan ja pystyi tarkastelemaan päihdeongelmaansa laajemmin kuin aikaisemmin, tuijottamatta koko ajan omaan napaansa. Asiat saivat uuden merkityksen, kiitos hoitajan kärsivällisyyden ja rohkeuden puhua asioista suoraan, niiden oikeilla nimillä. Asiakas huomasi, ettei hän enää pelannut hoitajan kanssa peliä, mitä monet kerrat aikaisemmin oli tehnyt, vaan työskenteli oikeasti itsensä kanssa, mikä oli raskasta, mutta tuotti tulosta. Hoitaja oli uusi hoitaja tutussa yksikössä, eikä hänellä ollut ennakkokäsitystä asiakkaasta.

Molemmat tunsivat suhteen toimivaksi, ja hoitojakson päätyttyä asiakas pystyi käyttämään tarjolla olevia palveluja ja tukea hyödykseen paremmin kuin aikaisemmin. Yhteistyösuhteessa vuorovaikutus on vastavuoroista. Erään nuoren asiakkaan tarinassa suhdetta kuvataan molemminpuolisena avoimuutena, joka tulee erottaa asiakaskeskeisestä luottamuksellisuudesta. Tarinassa yhteistoiminnallisen suhteen kehittymistä pidetään mahdollisena, mutta se nähdään toisaalta myös riskinä.

He voivat jutella toisilleen melko avoimesti, mutta asiakas tuskin silti luottaa ohjaajaan aivan sataprosenttisesti. Asiakas ei luultavasti kerro ihan kaikkea, mutta silti hän pitää ohjaajastaan eikä kysy muilta ohjaajilta mitään vaan odottaa aina, että tämä tulee töihin. Olisi ehkä parempi, ettei hän kiintyisi ohjaajaan liikaa, koska hän tulee pettymään, kun tämä ei ehdotakaan asiakkaan pois pääsyä. Yhteistyötä kuvataan toimintana, jossa työntekijä auttaa asiakasta selviytymään. Lisäksi se on yhteistä työskentelyä toivottua päämäärää kohti. Tärkeää on, että seuraavassa työntekijän tarinassa puhutaan molempien toiminnasta.

"Huhhuh, taas kerran on alettava alusta", hoitaja ajattelee. ”No, onneksi on taustatietoa tarpeeksi. Tällä kertaa täytynee kuitenkin etsiä jo jotain uutta tietä, koska entiset eivät ole vieneet perille asti. Onneksi yhteistyö on aina sujunut hyvin ja haluan todella auttaa asiakasta selviytymään Asiakas: "Olipa minulla tuuria, kun sain tämän ihmisen omahoitajakseni. Haluan yrittää tosissani, koska ensi kerralla voi olla jo myöhäistä. Hoitaja on tehnyt paljon töitä kanssani ja nytkin otti minut vastaan niin mukavasti?” Päihdetyössä on tärkeää rakentaa asiakkaaseen yhteistyösuhde, jossa työntekijä Seppo Toiviaisen ilmaisua lainaten ”liittoutuu asiakkaan kanssa pulloa vastaan”. Usein päihdeasiakas kyllä tiedostaa päihteisiin liittyvät terveydelliset, psyykkiset ja sosiaalisetkin
haitat, eli tiedon jakamisen ei tule olla työntekijän toiminnan lähtökohta. Pikemminkin korostuu taito etsiä yhdessä sopivia keinoja myönteisen muutoksen aikaansaamiseksi. Toini Harra lienee hahmotellut samankaltaista ajatusta puhuessaan keskustelevasta harkinnasta, jossa luodaan yhdessä toteuttamiskelpoinen suunnitelma mutta myös ennakoidaan siihen liittyviä riskejä ja mahdollisuuksia yhdessä.

Viides sosiaalisen vuorovaikutuksen perusmuoto, yhteistoiminta, edellyttää myös yhteistä päämäärää ja sen yhteistä tiedostamista, sillä siihen liittyy olennaisena osana luottamus. Luottamus puolestaan mahdollistaa sen, että kontrollia ei tarvita tavoitteisiin pääsemiseksi, vaan osapuolet tietävät toistensa sitoutumisesta yhteiseen asiaan. Yhteistä sitoutumista havainnollistaa eräs Raid—televisiosarjan kohtaus. Päähenkilön, Raidin, tyttöystävä pitää eduskuntatalolla puhetta, ja tilaisuus epäonnistuu: häntä ei uskota, ja puheelle aletaan nauraa. Tilaisuuden jälkeen tyttöystävä on kumppanilleen vihainen siitä, että tämä vain katsoo häntä eikä puhu mitään. Raid ihmettelee, mitä hänen oikein pitäisi sanoa. Tyttöystävä tokaisee: ”Sano edes, että olet pahoillasi!” Raid vastaa
tähän kummissaan: ”Kyllähän sinun pitää se tietää, että olen pahoillani.” Vaikenemisen voi tässä tulkita tietoisuudeksi yhteisestä luottamuksesta, jota ei tarvitse erikseen ilmaista ja joka on tyypillistä läheisille ihmissuhteille.

Edellä kuvattua lapsen huoltoa ja tapaamista koskevaa esimerkkiä jatkaen yhteistoiminnallisella tasolla liikutaan silloin, kun tapaamisesta tehty sopimus eräällä tavalla menettää merkityksensä ja lapsen vanhemmat alkavat luottaa toisiinsa ja yhteisen sopimuksen toteutumiseen. Joucnin mukaan vasta yhteistoiminnallisessa suhteessa voidaan varsinaisesti puhua sosiaalisesta toiminnasta, sillä se edellyttää vastavuoroisuutta, yhteistä päämäärää ja jaettua tehtävää.

Ammattilaiset tuovat usein esiin luottamuksellisen suhteen merkityksen, mutta sen sisältöä on jo vaikeampi hahmottaa. Usein se näyttäytyy enemmänkin pyrkimyksenä: asiakassuhteessa tulee pyrkiä luottamukselliseen suhteeseen. On realistista myöntää, että joskus se onnistuu ja joskus ei. Sosiologi Rom Harré on erottanut toisistaan annetun luottamuksen ja ansaitun luottamuksen.
Annettu luottamus on luottamusta esimerkiksi auttamisjärjestelmää kohtaan, ja tällaista luottamusta on syntynyt jo ennen kuin asiakas tulee asiakkaaksi johonkin palveluyksikköön. jo se, että asiakas kääntyy ongelmissaan ammattilaisten puoleen, osoittaa hänen luottamustaan tähän instituutioon. Ansaittu luottamus luonnehtii lähinnä edellä kuvaamaani yhteistoiminnallista suhdetta.

Luottamuksen yhteydessä puhutaan myös sosiaalisesta pääomasta, joka ymmärretään laajempina luottamusverkostoina ja niihin kohdistuvana luottamuksena. Tässä tarkastelen luottamusta pelkästään vuorovaikutuksessa ilmenevänä yhteistoiminnallisena kohtaamisena, jota tavataan kuvata käsitteillä ”luottamus”, ”kunnioitus” ja ”ystävyys”. Vertaillessani väitöskirjani tutkimusaineistoon kuuluvia ammattilaisten ja työntekijöiden kirjoituksia havaitsin, ettei työntekijöiden tarinoista löytynyt yhtään sellaista, jonka olisi selkeästi voinut sijoittaa yhteistoiminnan tasolle. Sen sijaan asiakkaiden tarinoista tällaisia löytyi useita. Yksi niistä oli seuraava aikuisen päihdeasiakkaan kuvaus.

Hoitaja oli entinen käyttäjä ja ymmärsi asiakasta. Sellainen hoitosuhde toimii, kun luottamus on molemminpuolista. Asiakkaalla oli ollut vain narkomaaniystäviä, ja hoitoon tullessaan hän ymmärsi, ettei ollut koskaan eläessään luottanut kehenkään. Hän pohti, mitä se luottamus edes olisi.

Vaikka toinen oli potilas, sitä ei iskostettu hänen päähänsä. He olivat molemmat kuitenkin ihmisiä. Ei arvojärjestyksiä. Heille syntyi ystävyyssuhde. Asiakas kertoi hoitajalleen kuulumisiaan hoidosta lähdettyäänkin. Nuorten asiakkaiden kirjoituksissa yhteistoiminnallista tasoa kuvattiin kiintymisenä, ystävyytenä ja luottamuksena, ymmärtämisenä tai yhteisinä kokemuksina. Hoitaja ymmärtää nuorta hyvin, sillä hän on itse joskus kokenut saman kuin tämä. Hän ymmärtää, miltä nuoresta tuntuu, ja osaa käsitellä tätä. Hän antaa nuorelle aikaa ja on aina valmis juttelemaan. Pikkuhiljaa potilas-hoitajasuhteesta muodostuu ystävyyssuhde. Nuori pysyy aineista erossa hoitajan avulla, ja tämä on ylpeä nuoresta. Sen jälkeenkin, kun nuori pääsee pois, he pitävät tiiviisti yhteyttä hoitajan kanssa. Heistä on tullut ystävykset.

Ammatillisessa puheessa ei ole tavallista hahmottaa asiakassuhdetta ystävyyssuhteena, vaikka pitkässä asiakassuhteessa mukaan tulee myös ystävyyden elementtejä. Ammattilaisille opetetaan, että heidän tulee varoa kiintymästä asiakkaaseen liikaa, jottei heidän oma auttamiskykynsä tai objektiivisuutensa vaarannu. Lisäksi korostetaan, ettei ammattilainen saa käyttää asiakasta omien
tarpeidensa ja ongelmiensa selvittämiseen. Auttajan roolissa on aina pidettävä langat käsissään, vaikka pyrkisikin laittamaan itsensä likoon myös henkilökohtaisella tasolla. Eräs nuori asiakas kuvasi tällaista vastavuoroista suhdetta seuraavasti: Koska hoitaja on asiakkaan seurassa rento ja mukava, pystyy asiakas puhumaan tälle. Hoitaja ei asetu asiakkaan yläpuolelle. Hän kuuntelee ja osaa kysyä oikeita kysymyksiä eikä istu ja tenttaa. Hoitaja kertoo asiakkaalle myös omasta elämästään.

Yhteistoiminnallista suhdetta luonnehtii myös jossain määrin yllätyksellisyys, mikä tässä tarkoittaa, että toisen toimintaa ei voi ennakoida. Yhteistoiminnallisessa suhteessa molemmat osapuolet laittavat itsensä likoon, mikä tekee suhteen helposti haavoittuvaksi. Asiakassuhteessa tällaista suostumista yhteistoiminnalliseen suhteeseen on aiemmin pidetty epäammatillisuutena, ja
ammatillisuuden on tässä mielessä nähty suojaavan työntekijää dialogiselta tai yhteistoiminnalliselta suhteelta. Autettavan ja auttajan liian läheistä suhdetta ja auttajan rajaamatonta omien tunteiden esiin tuomista auttamistilanteessa pidetäänkin ammattityössä
ongelmallisena. Asiakassuhde voi kuitenkin jäädä viileän kliiniseksi, ellei siinä uskalleta ottaa yhtään innovatiivista riskiä. Jos sosiaalisia suhteita tarkastellaan suhteiden dynaamisena liikkeenä, asiakassuhteessa on tunnistettavissa kaikkien tasojen elementtejä. Vuorovaikutussuhteissa liikutaan eri tasoilla, ja tilanteista riippuen jokin taso nousee hallitsevaan asemaan. Mitä korkeammasta tasosta on kyse, sitä vähemmän siinä on varaa liikkua alemmille tasoille. Ammatillisessa suhteessa muutos on usein sallitumpaa, mutta esimerkiksi ystävyyssuhteessa toisen luottamuksen pettäminen saattaa lopullisesti muuttaa suhteen luonnetta tai katkaista sen.

Oheiseen kuvioon (kuvio 3) olen tiivistänyt edellä kuvaamani vuorovaikutuksen tasot. Ensimmäisellä tasolla suhde on hyvin muodollinen eikä kumpikaan heittäydy suhteeseen. Toista tasoa luonnehtivat yksisuuntaisuus ja vallankäyttö. Kolmannella tasolla esiintyy vastakkainasettelua, jännitteisyyttä ja kilpailua. Neljännellä tasolla, yhteistyössä, yhteinen suunta on näkyvissä ja suhdetta luonnehtii sopimuksellisuus. Vasta viidennellä tasolla syntyy molemminpuolinen luottamussuhde, jolloin dialoginen kohtaaminen mahdollistuu. Dialoginen vuorovaikutus onnistuu parhaiten yhteistoiminnallisessa suhteessa, jossa asiakas ja työntekijä luottavat toisiinsa.

Kirsi Juhila on jäsentänyt asiakastyön erilaisia muotoja sosiaalityössä erottaen toisistaan neljä erilaista suhdetta sen perusteella, liittyykö suhteeseen institutionaalisen vallan elementtejä, kontrollia, huolenpitoa vai kumppanuutta. Ensimmäinen suhteen muoto on liittämis- ja kontrollisuhde. Tässä suhteessa sosiaalityöntekijä pyrkii liittämään asiakkaan yhteiskunnalliseen valtakulttuuriin; tähän liittyy myös kontrollin tarve. Tätä näkökulmaa kuvasin edellä asiantuntijakeskeisenä orientaationa. Toista suhteen muotoa Juhila kuvaa kumppanuussuhteena, jossa pyritään tietoisesti eroon auktoriteettiasemasta suhteessa asiakkaaseen ja nähdään asiakas
tasavertaisena kumppanina ja asiantuntijana tilanteen ratkaisussa. Tällöin sosiaalityöntekijä pyrkii myös osallistamaan asiakasta yhteiseen päätöksentekoon. Kolmas suhteen muoto on huolenpitosuhde, joka liittyy myös laajemmin yhteiskunnalliseen ja kulttuuriseen ilmapiiriin, jossa korostetaan huolenpidon, yhteisen vastuun ja solidaarisuuden näkökulmia. Neljäntenä suhteen
muotona Juhila kuvaa vuorovaikutukseen perustuvaa suhdetta, jossa on paljon edellä kuvattuja dialogisen kohtaamisen aineksia.


Esimerkiksi sosiaalialan työlle on tyypillinen edellä kuvattu tuen ja kontrollin sävyttämä suhde, jossa ammattilainen joutuu toimimaan julkisen vallan edustajana pyrkien samalla luomaan asiakkaaseen tiiviin vuorovaikutussuhteen. Lastensuojelussa tuen ja kontrollin jännite näkyy usein selvimmin. Lastensuojeluilmoituksen ja siihen liittyvän intervention vaiheessa sosiaalityöntekijä
joutuu käyttämään valtaansa puuttua asiakasperheen yksityisyyteen (sosiaalinen vaikuttaminen). Kun sosiaalityöntekijä alkaa selvittää tilannetta lähemmin, hän parhaimmillaan onnistuu luomaan perheeseen suhteen, jossa muutos lapsen kannalta suotuisampaan suuntaan voi tapahtua. Tällöin suhde etenee yhteistyön tasolle. jos kyse on päihde- tai mielenterveysongelmista, suhde voi kuitenkin äkillisesti palata takaisin pelin tasolle ja johtaa taas lisääntyvään kontrolliin (jolloin työntekijä esim. tarkistaa asiakkaan esittämiä asioita). Kun asiat etenevät kaikkien kannalta hyvään suuntaan, kontrollia ei enää tarvita.

5.6 Moniammatillinen yhteistyö

Yhteistyötaitoja tarvitaan myös moniammatillisessa työssä, jossa useat eri alojen ammattilaiset ratkovat yhdessä asiakkaan asioita. Taitoa tehdä moniammatillista työtä on kuvattu myös moraalisena velvoitteena työskennellä yhdessä siten, että asiakas saa parhaan mahdollisen tuen.

Vahva ammatillinen identiteetti ja siihen liittyvä reflektio nähdään kuitenkin edellytyksenä ammattien väliselle yhteistyölle. Moniammatillisen työn merkitys korostuu erityisesti silloin, kun asiakkaalla on useita erilaisia ongelmia, joihin hän tarvitsee eri alojen ammattilaisten apua. Asiakasta ei tule juoksuttaa taholta toiselle, joten on tärkeä kokoontua pohtimaan asiaa yhdessä siten, että asiakaskin on mukana. Arnkil, Seikkula ja Erikson ovat osoittaneet, että moniongelmaisen asiakkaan käsite tuli asiakastyöhön jo 1970-luvulla, jolloin viranomaisyhteistyön painotus oli lähinnä asiakkaan ongelmien yhteisessä erittelyssä. Moniongelmaisuus ei heidän mielestään varsinaisesti kerro diagnostisesti mitään, vaan se kuvaa pikemminkin sitä, että useampi ammattilainen on jonkin asian edessä hämmennyksissä.

Nykyisin harvemmin puhutaan moniongelmaisuudesta, vaikka terveydenhuollossa käytetään monisairaan asiakkaan tai paljon palveluja käyttävän asiakkaan käsitteitä. Nämä käsitteet ovat
kuitenkin hyvin leimaavia, sillä niiden myötä asiakas määrittyy ongelmiensa kautta ja positioituu lähinnä palvelujen suurkuluttajaksi. Tämä nähdään puolestaan kustannuskysymyksenä, sillä julkisten palvelujen kuluja pyritään kaikin tavoin hillitsemään.

Sosiaali- ja terveysjohtamisen tutkijat Anneli Hujala ja Johanna Lammintakanen ovat tutkineet tämän asiakasryhmän auttamiseen liittyviä haasteita. Tutkijoiden mukaan on parempi puhua paljon apua tarvitsevista ihmisistä kuin moniongelmaisista. Tämän asiakasryhmän tarpeisiin vastaamista ja palvelujen integraatiota on pidetty sote-uudistuksen yhtenä keskeisimpänä haasteena. juuri tällaiset asiakkaat hyötyvät eniten myös moniammatillisesta yhteistyöstä. Yhteistä näille asiakasryhmille on, että palvelujärjestelmä ei ole pystynyt vastaamaan heidän tarpeisiinsa ja heidän auttamisekseen tarvitaan yhteistyötä yli ammatti- ja organisaatiorajojen. Kyse ei ole myöskään yhtenäisestä ryhmästä, vaan ihmisten moninaisista tarpeista, joissa somaattisiin sairauksiin voi kietoutua myös yksinäisyyttä, turvattomuutta, asumiseen liittyviä vaikeuksia, päihteiden käyttöä, ja niin edelleen.
Hujalan ja Lammintakasen tutkimuksessa ilmeni, että asiakkaiden palvelupolkujen yhteensovittamisessa on edelleen puutteita ja asiakkaan näkökulmasta prosessi vaikuttaa hyvin hajanaiselta. Kyseessä ei ole suinkaan uusi ilmiö, sillä palvelujen hajanaisuudesta ja asiakkaan juoksuttamisesta auttajalta toiselle on kannettu huolta jo 1990-luvulta lähtien. Keskustelu kiihtyi entisestään, kun alettiin yhä enemmän puhua moniammatillisuudesta ja sosiaali- ja terveyspalvelujen yhdentymisestä. Tuolloin yhteistyö nähtiin kuitenkin nykyistä kapeammin, pääasiassa ammattilaisten keskinäisenä toimintana tai tiedonvälityksenä. Nykyisin hyvän
asiakastyön edellytyksenä pidetään sitä, että useat eri tahot ovat sitoutuneet yhteistyöhön. Hujalan ja Lammintakasen mukaan palvelujen integraatio edellyttääkin, että sitä tarkastellaan organisaation johdon, eri ammattilaisten sekä asiakkaan toiminnan näkökulmista. Myös sosiaali- ja terveyspalveluja koskeva lainsäädäntö edellyttää, että asiakkaan asioissa on tehtävä yhteistyötä.

Toimiva moniammatillinen työ edistää asiakkaan selviytymistä ongelmiensa kanssa ja luo varmasti enemmän turvallisuudentunnetta kuin se, että asiakas jätetään selviytymään yksin eri tahojen byrokratian ja kirjavien toimintakäytäntöjen kanssa. Näitä kysymyksiä tarkastelin osin kirjan alkupuolella pohtiessani prosessiosaamisen merkitystä asiakastyön kannalta. Kun eri tahot ovat tiiviissä vuoropuhelussa keskenään, voidaan asiakkaan tilannetta ymmärtää kokonaisvaltaisesti, mihin kukaan erityisosaaja ei yksin kykene.

Moniammatillisen työn kehittämisen ongelmana on pidetty sitä, että eri alojen työntekijät toimivat hyvin erilaisissa toimintakulttuureissa ja määrittelevät kukin asiakkaan tilannetta eri tavalla. Moniammatillisissa asiakastilanteissa ei voidakaan puhua yhdestä ainoasta totuudesta vaan asiakkaan käyttäytymiseen liittyvän huolen eri puolista. Esimerkiksi lääkäreiden diagnoositkaan eivät ole tarkkarajaisia, vaan puhutaan pikemminkin erilaisten oireyhtymien kirjosta. Potilaan diagnosointi kuuluu aina lääkärille, ja se perustuu käyttäytymisen tai oireiden pohjalta syntyneeseen arvioon. Palveluohjauksen asiantuntija Sauli Suomisen mukaan esimerkiksi diagnosoitujen häiriöiden esiintymisluvut vaihtelevat paljon ja ovat riippuvaisia siitä, millaisin kriteerein oireita määritellään. Myös eri tieteenalat tarkastelevat ongelmia eri näkökulmista ja erilaisin taustatiedoin.

Kaikki havainnot ovat merkittäviä esimerkiksi lapsen tarkkavaisuushäiriön kokonaisvaltaisen ymmärtämisen kannalta, ja kaikki nuo näkökohdat olisi otettava huomioon järjestettäessä tukea lapselle ja hänen perheelleen. Toisinaan tällainen diagnoosi määrittää liiaksi lapsen identiteettiä ja sitä, kuinka hänet nähdään ja kuinka häntä kohdellaan. Diagnoosi antaa kuitenkin myös
mahdollisuuksia etsiä lapselle sopivaa tukea, eikä syytä etsitä yksinomaan perheen kasvatus- tai morovaikutusongelmista. Vanhemmat saattavat kokea turhaan syyllisyyttä tilanteissa, joissa he todella yrittävät tehdä kaikkensa selviytyäkseen arjesta haasteellisen lapsen kanssa.

Moniammatillisen vuorovaikutuksen pulmiin keskustelu dialogisuudesta on tuonut uusia näkökulmia ja laajentanut eri alojen osaajien herkkyyttä tutkia toisten näkökulmia asiakkaan asioihin. Moniammatillisessa työssä tarvitaan dialogista työtapaa ja kykyä muodostaa eri toimijoiden ajatuksista ikään kuin yhteinen tarina. Mimosa Koskimies, jukka Pyhäjoki ja Tom Arnkil ovat kehitelleet sosiaali— ja terveysalan ammattilaisten kanssa hyvien käytäntöjen dialogeja, joissa pyritään tekemään ammatillisissa käytännöissä syntynyttä hiljaista tietoa näkyväksi.

Hiljaisella tiedolla tarkoitetaan sellaista usein kokemuksiin ja tilanteisiin pohjautuvaa tietoa,
jota emme osaa oikein pukea sanoiksi. jotta omia uskomuksia ja kokemuksia voidaan jakaa muille, tarvitaan yhteisiä oppimisen tiloja. Oppiminenkaan ei siis tapahdu ilman muita ihmisiä, minkä myös Lev Vygotski on osoittanut. Hän kutsuu lähikehityksen vyöhykkeeksi tilannetta, jossa vuorovaikutus muiden kanssa mahdollistaa sellaisen uuden oppimisen, johon yksilö yksin ei
kykenisi.

Kaarina Sirviö tarkasteli väitöstutkimuksessaan sosiaali- ja terveysalan työntekijöiden tapaa hahmottaa terveyden edistämisen näkökulma. Erityisesti hän kiinnitti huomiota asiakastyön ennakoivaan otteeseen. Sirviön tutkimuksessa kävi ilmi, että ehkäisevää näkökulmaa ei juurikaan hahmoteta moniammatillisena vuorovaikutuksena, vaikka viranomaisyhteistyön merkitys toki
tiedostetaan. Sirviö korosti tutkimuksessaan moniammatillisuutta varsin keskeisenä ennaltaehkäisevän työn muotona.

Ennaltaehkäisevän työn alueella moniammatillinen yhteistyö on kuitenkin lisääntynyt ja se nähdään ensiarvoisen tärkeänä esimerkiksi lasten ja nuorten ongelmiin puuttumisessa. Verkostotyöksi voidaan kutsua työmuotoja, joissa toimitaan yhdessä sekä asiakkaan läheisverkoston että viranomaisverkoston kanssa hyödyntäen jokaisen toimijan näkemystä asiakkaan tuen kannalta.
Verkostotyöhön on kehitetty työmenetelmiä, joissa tavoitteena on saada koko verkoston erilaiset näkökulmat hyödynnettyä.

Asiakkaan verkosto on syytä koota yhteiseen neuvonpitoon, jos hänen ongelmiinsa on kietoutunut useita eri ammattiauttajia ja läheiset halutaan saada tukemaan asiakkaan kuntoutumista. Tällaisia kokouksia voidaan kuitenkin toteuttaa hyvin monella tavalla: asiantuntijakeskeisesti, asiakaskeskeisesti tai dialogisesti. Esimerkiksi nuoren asiakkaan ongelmissa voidaan pitää verkostokokous, kun tavoitteena on myös haastaa nuori kantamaan vastuuta asioistaan. Kokouksen vetäjien on tärkeä pitää huoli siitä, että jokainen osallistuja pääsee ilmaisemaan huolensa ja että jokaisen esittämiä näkökantoja puntaroidaan yhdessä. Kriittisiä ääniä ei tukahduteta, vaan niiden merkitys tunnustetaan.

Moniammatillisessa palaverissa tieto asiakkaan tilanteesta rakentuu kokoukseen osallistuvien eri osapuolien keskustelussa. Keskustelussa ei oteta kantaa siihen, kuka on oikeassa tai väärässä, vaan jokainen tuo tilanteeseen oman totuutensa toisten koeteltavaksi. Seikkulan ja Arnkilin mukaan dialoginen ilmaisu ei odota hyväksyvää tai hylkäävää vastausta vaan sitä, että keskustelun kuluessa avataan yhdessä uusia näkökulmia. Toisen henkilön vastaus voi tulla välittömänä kommenttina tai omana puheenvuorona. Verkostopalaverissa keskustelulla on selkeä, ohjattu rakenne (ohjaaja on usein ulkopuolinen), ja jokaisella on oma vuoronsa sanoa oma näkemyksensä keskeytyksettä.

Eri äänten kuuntelu rinnakkain mahdollistaa sen, että uudet, kaikille osapuolille tuntemattomat asiat voidaan muuttaa yhteisön tai ryhmän yhteisiksi resursseiksi. jos opettaja esimerkiksi tuo
turhautuneena esiin huoltaan oppilaansa jatkuvista poissaoloista, tilannetta ei pyritä silottelemaan liian ymmärtävillä näkökulmilla (”pitää yrittää olla vain kärsivällinen” tai ”täytyy ottaa huomioon nuoren lähtökohdat”). Verkostotyössä usein korostetaan, että asiakkaan luonnolliset läheisverkostot tuovat tilanteeseen tärkeän kriittisen äänen, joka on myös asiakkaalle hyvin merkityksellinen.
Esimerkiksi ongelmiin joutuneen nuoren verkostokokouksiin pyydettiin hänen tuekseen bändikaveri. Kun tuli puhe koulunkäynnin laiminlyönnistä, tokaisi kaveri spontaanisti ystävälleen: ”typerää jättää kouluhommathoitamatta”. Tuo tärkeältä, läheiseltä ihmiseltä tullut kommentti havahdutti nuoren, ja tämä alkoi keskustelun aikana suhtautua koulunkäyntiin hiukan myönteisemmin.

Taitava ammattilainen kykenee hyödyntämään asiakkaan lähiverkoston näkemyksiä siitä, miten tilanteessa tulisi edetä. Omaa asiantuntijuutta voi häivyttää morovaikutustilanteessa taka-alalle antamalla ääni niille, joilla on jo entuudestaan vahva asema asiakkaan elämässä. Läheisverkoston tuki yleensä kantaa asiakkaan elämässä myös kriisitilanteen jälkeen. Seikkulan ja Arnkilin
mukaan asiakkaan ongelmaa ei tulisikaan tarkastella asiakkaan pulmana (miten asiat ammattilaisten mielestä ”todella ovat”), vaan pureutua ymmärtämään, kuinka asiakkaat ongelmansa määrittelevät. Tällä he tarkoittavat, että ammattilaiset tavoittelevat mahdottomia, jos he yrittävät sovittaa asiakkaan tilannetta abstraktiin, yleiseen malliin. jokaiselle ongelma j a se ratkaisut ovat
hiukan erilaisia. Esimerkiksi perhetyön kannalta tämä merkitsisi sitä, ettei ole olemassa yhteisesti nimettävää perheen ongelmaa, sillä perheenjäsenten ongelmat eivät ole kaikille samat. Esimerkiksi äidin sairastuessa vakavasti hänen oma tuen tarpeensa on erilainen kuin puolison tai lapsen. Perheen ongelmien syy on sama, mutta perheenjäsenten näkökulma siihen on erilainen.

Arnkil, Erikson ja Seikkula ovat kehitelleet niin sanotun ennakointidialogien toimintamallin, jossa on hyvin tärkeää erottaa puhuminen ja kuuntelu toisistaan. Tällä tarkoitetaan, että yhden jäsenen esittämiä asioita ei heti kommentoida, vaan pyritään saamaan ryhmän jäsenet ensin reflektoimaan monia esiin tulleita ääniä mielessään. Keskustelussa esiin nousseita asioita käsitellään vasta myöhemmin. Liian nopea vastaaminen voi tukahduttaa heräämässä olevan ajatuksen ja kunkin osallistujan henkilökohtaisen prosessoinnin. Jokaisella verkoston jäsenellä, ammattiauttajat mukaan lukien, on erilainen suhde käsiteltävään asiaan.

Dialogista asiakastyötä kehittäneet tutkijat Sheila McNamee ja Kenneth Gergen ovat tarkastelleet dialogin hyödyntämistä asiakasryhmissä. He kuvaavat tilanteen, jossa ryhmä nuoria on tehnyt monenlaisia vahingontekoja asuinalueensa ympäristössä ja asiaa on lähdetty selvittelemään yhteisissä kokouksissa. Ryhmässä nuorten toimintaa tulisi käsitellä tällaisessa tilanteessa kaikkien
asianosaisten — myös poissaolevien — välisten suhteiden ja näkökulmien kautta. Näkökulman siirtäminen yhteisön dialogiksi tarkoittaa, että osapuolten tarinat tapahtumista nähdään sosiaalisesti rakennettuina, jolloin myös erilaiset näkökulmat pääsevät esiin.

Tämä edellyttää, että eri äänien on päästävä kuuluviin eikä niitä pyritä sammuttamaan kaikessa outoudessaankaan — nehän tarjoavat mahdollisuuksia muutokseen. Erityisen vaativia ovat tilanteet, joissa on kysymys arvoista tai vahvoista periaatteellisista kysymyksistä ja joissa toisen itselle vierasta näkemystä on vaikea hyväksyä. Tällaisissakin tilanteissa yhteistyölle avautuu mahdollisuus, jos toisen näkökulma konkretisoituu ja henkilökohtainen kokemus asiasta avautuu toiselle.

Lastensuojelutyössä moniammatillisella yhteistyöllä on erityisen tärkeä merkitys myös ennaltaehkäisevässä mielessä, sillä usein eri tahojen havaitsemat huolestuttavat merkit auttavat käsittämään avuntarpeen. Lisäksi perheen auttamisessa on osattava kuulla ja nähdä, mitä tietämystä perheelle itselleen on kertynyt lapsen asioista ja minkälaisia ratkaisuja on tehty aiemmin. Kai Alhanen on tutkinut lastensuojelutyön vaikuttavuuteen liittyviä tekijöitä tuoden esiin resurssien ja työprosessien lisäksi myös erilaisia yhteistyöongelmia ammattilaisten kesken. Yhdeksi keskeiseksi ongelmaksi hän nimesi myös arkitiedon hyödyntämisen puutteen. Lastensuojelutyössä ei kiinnitetä riittävästi huomiota eri toimijoiden esiin tuomiin arkisiin kokemuksiin, jotka liittyvät lasten ja
heidän perheidensä elämäntilanteisiin. Tätä arjen tietoa ei arvosteta tai se ohitetaan yhteisissä keskusteluissa.

Ryhmätilanteissa on syytä kysyä, minkälaisia edellytyksiä dialogiselle vuorovaikutukselle luodaan. Verkosto-, yhteisö— tai tiimikokoukset ovat rakenteita ja menetelmiä, joilla on pyritty edistämään dialogia yhteisöissä. On kuitenkin tärkeä huomata, että noissa rakenteissa on täysin mahdollista myös pitää yllä vanhoja asetelmia uusissa retorisissa vaatteissa. Toisinaan tällaisissa kokouksissa eivät ole niinkään keskeisiä yhteiset tehtävät tai eri äänten hyödyntäminen vaan entisten positioiden säilyttäminen. Tällaisia tilanteita voi syntyä, jos moniammatillisen työryhmän kokoontuminen on muodollinen rutiini vailla dialogista orientaatiota vuorovaikutukseen.

Moniammatillista työryhmää luotsaavalta ammattilaiselta vaaditaan taitoa yhdistää erilaisia näkökulmia ja edesauttaa yhteisen tarinan rakentumista. Yhteiskuntatieteilijät Marja Katisko ja kumppanit ovat kuvanneet, että moniammatillinen työskentelyote edellyttää oman ammattialan asiasisältöjen hallintaa, koordinointi— ja vuorovaikutustaitoja, johtajuutta sekä sitoutuvaa ja joustavaa asennoitumista. Olennaisiin taitoihin kuuluu myös se, että osaa jakaa resursseja sekä ottaa omalta osaltaan vastuuta niiden riittävyydestä.

Moniammatillisissa asiakastilanteissa kaikki mukana olevat toimijat on nähtävä tasavertaisina tilanteen määrittäjinä. Asiakkaan verkostoon kuuluvalla työntekijällä tai läheisellä ei ole auktoriteettiasemaa suhteessa asiakkaan prosessin etenemiseen, mutta nämä dialogiset resurssit pyritään hyödyntämään yhteisen asian käsittelyssä. Yksikään tieto ei ole yksinään riittävä, mutta kuitenkin välttämätön muodostettaessa palapeliä kokonaisuudesta. jos näemme totuuden rakentumisen tässä valossa, turhat tietämiseen liittyvät jännitteet alkavat hävitä.

Tämä koskee myös sosiaali— ja terveysalan asiakastyötä. Ymmärrys toisten ammattilaisten työtehtävistä mahdollistaa sen, että osaamme myös paremmin hyödyntää sitä. Eräässä tutkimus- ja
kehittämishankkeessa pyysimme terveydenhuollon sosiaalityöntekijöitä pohtimaan paikkaansa moniammatillisessa tiimissä, jolloin eräs sosiaalityöntekijä hahmotteli rooliaan näin:

Miellän itseni joukkuepelaajaksi työryhmän osana. Pelaan omaa paikkaani, joka on monella tapaa sama kuin muidenkin, pelaammehan samaa pelikokonaisuutta, mutta rooliini liittyy myös piirteitä, jotka ovat sopivasti erilaisia kuin muilla. (. . .) Iso kuva muotoutuu sosiaalisesta näkökulmasta, arkiasioiden, aineellispainotteisten elämän edellytysten ja ihmissuhteiden vyyhdestä.

Moniammatillisessa työssä on kyse joukkueen yhteistoiminnasta, jossa sulautamme oman toimintamme osaksi yhteistä päämäärää. Tämä edellyttää, että jokainen ammattilainen tunnistaa oman paikkansa kokonaisuudessa ja näkee kokonaisuuden sekä erilaiset mahdollisuudet pyrkien samalla yhteiseen tavoitteeseen. On selvää, että emme aina ymmärrä toisten ihmisten logiikkaa, olivat he sitten asiakkaita tai ammattilaisia, ja turhaudumme, kun emme tavoita toisiamme. Erilaisista näkemyksistä huolimatta dialogia pelkäämätön ammattilainen jatkaa sitkeästi matkaansa yhteisen ymmärryksen rakentamiseen, kunnes uusi yhteinen alue alkaa vähitellen hahmottua. Esimerkiksi jääkiekkopelien kommentaattorien analyyseista nousee usein monia tärkeitä asioita myös asiakastyöhön hyödynnettäväksi: miten peli yhdessä rakentuu, mikä on kenenkin rooli kokonaisuudessa ja mitä uutta syntyy, kun ketjujen kokoonpanoja rohjetaan vaihtaa. Esimerkiksi sote-uudistuksen myötä useiden moniammatillisten ketjujen kokoonpanot muuttuvat, sillä monia yksiköitä ja palveluprosesseja organisoidaan uudelleen. Tämä pakottaa etsimään kokonaan uudenlaisia yhteistyön muotoja. Mutta miten moniammatillisen työn kehittämistä uudistuksissa arvioidaan ja miten siihen kannustetaan? Jääkiekossa joukkuetoimintaa vahvistetaan myös sillä, että yksittäisen pelaajan henkilökohtainen pistepörssi karttuu syötöistäkin. ”Syöttö” voisi tarkoittaa asiakastyön kehittämisessä sitä, että jokainen ammattilainen olisi edistämässä jaettua asiakkuutta ja
asiantuntijuutta, tiivistä yhteistoimintaa ja ennen kaikkea asiakkaan arvostavaa kohtaamista.
5.7 Palveluohjaus

Viime vuosina sosiaali- ja terveysalan asiakastyön yhdeksi toimintatavaksi on kehitetty palveluohjauksen työtapa, jolla on pyritty vastaamaan edellä kuvattuihin haasteisiin palvelujen integraatiosta ja moniammatillisuudesta. Palveluohjauksella tarkoitetaan toimintatapaa, jossa hyödynnetään asiakkaan koko verkostoa palvelun jatkuvuuden takaamiseksi. Palveluohjauksen käsitettä käytetään usein kahdessa eri merkityksessä. Tavallisimmin käytettynä se tarkoittaa asiakkaan ohjaamista sananmukaisesti hänen tarvitsemansa avun piiriin, jolloin se on eräänlaista asiakasliikenteen ohjausta eri sektorien välillä. Palveluohjauksen voi myös ymmärtää siten, että yksi työntekijä ottaa kokonaisvaltaisen vastuun asiakkaan palvelukokonaisuudesta ja hänen tarvitsemansa tuen koordinoinnista. Asiakkaalle siis nimetään henkilökohtainen vastuuhenkilö, joka voi olla minkä tahansa viranomaistahon edustaja (esim. sosiaalityöntekijä, terveydenhoitaja tai Kelan virkailija). Palveluohjaaja koordinoi verkostoa, joka koostuu asiakkaan läheisistä
ja ammattilaisista. Hän auttaa asiakasta hahmottamaan oman avuntarpeensa ja etsimään sopivia ratkaisuja tuen järjestämiseen. Palveluhenkilö vastaa prosessin kulusta, seuraa tilannetta ja muuttaa asiakkaalle suunniteltua palvelupakettia tilanteen vaatiessa. Palveluohjaus on asiakkaan kanssa tehtävää työtä ja asiakkaan saamien palvelujen ja tukimuotojen yhteensovittamista.
Yksilökohtaisen palveluohjauksen alkuperä on Yhdysvalloissa ja Britanniassa. Näissä maissa palveluohjauksesta on tullut osa lakisääteistä palvelujärjestelmää. Palveluohjauksella on pyritty kohti käyttäjä— ja kysyntäkeskeistä palvelua, jossa asiakkaalle haetaan tarpeeseen sopivia palveluntuottajia. Sillä on haluttu etsiä ratkaisua liian erikoistuneeseen ja pilkkoutuneeseen
auttamisjärjestelmään, jossa mikään organisaatio ei oikein ota kokonaisvastuuta asiakkaan tilanteesta. Tämä huoli on edelleen hyvin ajankohtainen, ja sillä perustellaan osin myös tulevaa sosiaali- ja terveyspalvelu—uudistusta. Palveluohjaajalta odotetaan ennen kaikkea dialogista työotetta, jotta hän saisi mobilisoitua kaikki verkoston voimavarat liikkeelle ja yhdisteltyä eri tahojen näkemyksiä asiakkaan tilanteesta. Lisäksi työntekijän tulee olla koko ajan tiiviissä yhteistyössä asiakkaan kanssa ja olla hyvin perillä asiakkaan sekä hänen läheistensä kokemuksista asiakassuhteen edistyessä.

Palveluohjauksen idea perustuu monilta osin nykyisin organisaatioiden kehittämisessä hyödynnettävään prosessiajatteluun. Jokaisella prosessilla tulee olla omistaja, joka vastaa siitä, että asiat menevät eteenpäin eikä asiakkaan tarvitse selvittää asioita eri toimijoiden kanssa. Erja Pietiläinen ja Heikki Seppälä ovat kehitelleet palveluohjauksen toimintamalleja erityisesti
kehitysvammatyössä. Heidän mukaansa pitkäaikaissairaiden, vammaisten lasten ja heidän perheidensä palveluohjauksen puolestapuhujina ovat useissa yhteyksissä olleet vanhemmat eivätkä esimerkiksi virkamiehet tai päättäjät. Yhdellä sektorilla toimiminen ei pitkäaikaissairaiden tai vammaisten lasten ja heidän perheidensä kohdalla useinkaan riitä. Pietiläinen ja Seppälä tuovat esiin, että palveluohjauksen hankkeissa työntekijät ovat kokeneet, että yhteistyö muiden toimijoiden kanssa on tiivistynyt, ymmärrys toisten tekemästä työstä lisääntynyt ja päällekkäinen työ vähentynyt. Tämä on myös auttanut työntekijöitä ymmärtämään paremmin perheiden monimutkaisia tilanteita auttajatahojen viidakossa.

Ammattilaisten ei tule rakentaa asiakkaiden tueksi vain viranomaisverkostoja, vaan heillä on oltava taitoa hyödyntää asiakkaan luonnollista verkostoa, omaisia, vertaistukijoita ja esimerkiksi vapaaehtoistyöntekijöitä ja potilasjärjestöjä. Esimerkiksi muistisairaan vanhuksen hoitoa suunniteltaessa on tärkeä koota hänen elämäänsä keskeisesti kuuluvat henkilöt yhteen pohtimaan, millainen voisi olla kunkin osuus vanhuksen viikko-ohjelmassa. Usein sekä ammattilaiset että omaiset ajattelevat, että hoito on vain viranomaisen vastuulla. Jos omaisille ei heti löydy luontevaa roolia vanhuksen muuttuneessa arjessa, hoito jää helposti ammattilaisten kontolle. Hoitokotien ja laitosten työntekijät pitävätkin ongelmana sitä, että omaiset eivät ole riittävästi mukana hoidossa tai käy katsomassa läheistään tarpeeksi usein. Omaiset ovat saattaneet kuitenkin vetäytyä syrjään myös tahattomasti, koska heidän mahdollisuuksiaan vaikuttaa tai ottaa osaa asiakkaan hyvinvoinnin tukemiseen ei ole pysähdytty miettimään yhdessä. Tällaisesta tilanteesta ei hyödy kukaan: vanhus tuntee jäävänsä yksin, omaiset kokevat tulevansa ohitetuiksi ja hoitohenkilökunta kokee olevansa yksin vastuussa vanhuksen hyvinvoinnista.

Yhteiskunnan rakenteet ovat muuttuneet suuntaan, jossa hoito- ja huolenpitotyöhön käytettävät resurssit jatkuvasti niukkenevat suhteessa asiakasmääriin. Tämä tarkoittaa, että monia terveyden edistämisen toimia (esimerkiksi päivittäistä ulkoilua) ei voida toteuttaa ilman omaisten tai vapaaehtoisten tukea. Arnkilin mukaan palveluohjauksen kehittämisessä on mietittävä koko verkoston dialogisuuden reunaehtoja. Ei riitä, että kutsutaan asiakkaan verkosto ja työntekijät koolle ja ryhdytään yhdessä selvittelemään tilannetta. Ihmisillä on paljon kokemuksia myös epäonnistuneista palavereista, joissa asiat menevät jopa enemmän jumiin kuin ennen kokoontumista. Toisinaan palavereissa saatetaan tehdä sopimuksia ilman, että kenelläkään on selkeää käsitystä siitä, mitä tilanteessa oikein sovittiin. Tällaisessa vuorovaikutuksessa ei voi puhua yhteistoiminnasta, tuskin yhteistyöstäkään, sillä osapuolet eivät edes tiedosta sopineensa jostakin. On varsin tavallista, että asiakkaat eivät tiedä heille tehdystä asiakassuunnitelmasta, vaikka
tällainen löytyisikin asiakirjoista. Tällöin herää epäilys suunnitelman pintapuolisuudesta. Tällaiseen suunnitelmaan ei myöskään ole helppo sitoutua: juuri suunnitelman laatimisen prosessi voi parhaimmillaan olla asiakkaalle tärkeämpi kuin sen lopputulos ja auttaa eri osapuolia sitoutumaan tehtyihin päätöksiin. Arnkilin mukaan epäonnistumisen riski on olemassa erityisesti silloin, kun
kokoonnutaan pohtimaan tilannetta, johon liittyy paljon erilaista huolta ja voimakkaita tunteita. Hän nimeää dialogisuutta edistäviksi tekijöiksi esimerkiksi tapaamisten prosessimaisuuden ja keskustellut rakentumisen siten, että kaikkien näkökulma saadaan kuuluviin. jokaisen keskustelijan näkökulmaa tulee myös puntaroida huolellisesti sekä sopia työnjaosta eli siitä, kuka tekee mitäkin asian hoitamiseksi.

Ammattityössä asiakkaan läheiset tulee nähdä tärkeänä tiedon lähteenä läheisensä asiassa. Toisinaan ammattilaiset unohtavat hyödyntää perheen tärkeää tietoa siitä, miten asiassa tulisi edetä ja mikä on erityisesti heille tueksi. Eräs erityislapsen äiti purki kokemuksensa tällaisesta tilanteesta blogiinsa otsikoiden tekstinsä: ”Hei lääkäri. Lue tämä!” Kirjoituksessaan hän ehdottaa, että
lääkäri, jolle on tulossa uusi asiakasperhe, varaisi etukäteen lyhyen soittoajan vanhemmille, jotta nämä voisivat kertoa, minkälaisen lapsen kanssa he saapuvat vastaanotolle. Tässä varsinaista tapaamista valmistelevassa keskustelussa on tärkeä selvittää, mitä vanhemmat ovat oppineet aiemmista lääkärikäynneistä - mitä kannattaa tehdä ja mitä jättää tekemättä. Kirjoittaja muistuttaa, että vanhemmat ovat tässä tapauksessa lääkärissä käynnin asiantuntijoita, ei lääkäri. Tämän ammattilainen voi ilmaista esimerkiksi sanomalla: ”En voi tietää, miten toimisin lapsenne kanssa parhaiten, koska en vielä tunne teitä. Autatteko minua, niin pääsemme hyvin alkuun.”

Kirjoittajan mukaan erityistä tukea tarvitsevan lapsen perhe on usein tiivis ja sisäänpäin kääntynyt. Perheenjäsenet ovat hitsautuneet yhteen jouduttuaan toimimaan jo vuosia paineistetussa arjessa. Hän tuo myös esiin tällaisten perheiden kokemuksen siitä, etteivät he ole saaneet sosiaali- ja terveyspalveluissa ymmärrystä saatikka että olisivat tulleet nähdyiksi, kuten kirjoittaja asian
ilmaisee. Lääkärin ei siis tule odottaa yhden tunnin tapaamiselta liikaa. Perhe on kohdannut lukuisia asiantuntijoita, jotka ovat vuosien varrella arvioineet heidän lasta ja todennäköisesti kysyneet kaikesta, mitä tälläkin kerralla keksittäisiin kysyä. Nämä tilanteet ahdistavat ja pelottavat lasta. Vanhempien puhuessa lapsen ongelmista tämä saattaa kokea syyllisyyttä; puhe lapsen ”vaikeudesta” voi saada tämän toistuvasti pettymään itseensä.

Kirjoittaja avaa koskettavasti sekä vanhempien että lapsen kokemusta asiantuntijoiden edessä. Hän esittää lääkärille useita hyviä neuvoja, joilla kohtaaminen olisi perheen kannalta myönteisempi. Ensimmäinen varoitus on, että ”Älä istu tapaamisessa lehtiön kanssa ja kirjoita ylös kaikkea sanottua. Lapsi näkee sen.” Parempi olisikin käyttää vaikkapa nauhuria, ellei aika riitä muistion
kirjoittamiseen tapaamisen jälkeen. Lisäksi on tärkeä miettiä tarkkaan, tarvitseeko lapsen olla paikalla. Entäpä jos lääkäri järjestäisikin tapaamisen alkuun jonkin hauskan hetken lapselle ja vanhemmille? Tämän jälkeen lapsen voi päästää odottelemaan johonkin toiseen tilaan, vaikka toisen vanhemman kanssa.

Kirjoituksensa lopussa äiti muistuttaa, että erityistä tukea tarvitsevan lapsen perhe on joutunut kertomaan asiansa jo kenties kymmenille eri ihmisille. Vaikka jokainen ammattilainenkin toivoo avointa, luottamuksellista ja rakentavaa asiakassuhdetta, on syytä olla realistinen ja antaa asiakasperheelle aikaa. Moni perhe on alussa uskonut asiakassuhteiden pysyvyyteen tai toimivuuteen, mutta mitä ”konkarimpi perhe", sitä kyynisemmäksi he tulevat saamansa palvelun suhteen. Kirjoittaja kehottaa myös rehellisyyteen. Perheeltä ei kannata odottaa sitoutumista, jos ammattilaisetkaan eivät voi sitoutua asiakassuhteeseen. jotta ammattilainen voi todella
osallistua perheen hoitoon, hänen tulisi tunnistaa perheen asiantuntijuus asiakkaina ja ryhtyä työskentelemään heidän kanssaan.

Tämän blogikirjoittajan ohjeet sopivat varsin mainiosti kaikille sosiaali- ja terveysalan sekä kasvatusalan ammattilaisille, jotka kohtaavat perheitä. Kirjoittaja kaipaa aitoa kohtaamista, jota eivät häiritse tekniset seikat, kuten muistiinpanojen kirjoittaminen. Auttajan onkin tärkeä hyödyntää asiakasperheen tietoa lapsestaan ja jopa auttamisjärjestelmästä. Tämä luo perustan sille, että suhde
voi rakentua kohti dialogista ja yhteistoiminnallista asiakassuhdetta.
5.8 Välittäjänä konfliktitilanteissa

Yhteistoimintaa tarvitaan erityisesti tilanteissa, joissa ammattilainen toimii eri osapuolien viestien välittäjänä ja sovittelijana tavoitteenaan saada osapuolet ymmärtämään toisiaan. Tällaisesta tilanteesta esimerkkinä on moniammatillinen palaveri tai lapsen huoltoa ja tapaamista koskeva neuvottelu. Myös lähijohto joutuu usein toimimaan välittäjänä työyhteisöjen ristiriitatilanteiden
selvittämisessä. Vuorovaikutusosaaminen edellyttääkin kykyä toimia aktiivisesti erilaisten konfliktien sovittelijana tai ratkaisijana. Tuo vaativa tehtävä onnistuu harvalta luonnostaan, joten sitä tulee harjoitella ja sitä varten kannattaa myös tietoisesti kouluttautua. Edes pitkään ammatissa toimineet eivät välttämättä hallitse sovittelijan taitoja, joissa tarvitaan erityisesti kykyä tunnistaa
tasavertaisesti eri toimijoiden näkökulmia konfliktissa.

Sovittelussa pyritään auttamaan eri osapuolia löytämään riittävä yhteinen ymmärrys. Työskentelytapa perustuu fasilitatiivisen ohjauksen periaatteeseen, jolla tarkoitetaan taitoa mahdollistaa hyvää keskustelua eri toimijoiden välillä. Sanan alkuperä on latinan kielen sanassa facil, joka tarkoittaa helppoa. Fasilitoinnilla autetaan keskustelun jäseniä yhdistämään tietotaitonsa ja saavuttamaan asetetut tavoitteet. Taustalla on oletus, että osallistujilla itsellään on kaikki tarvittava tieto, joka vain tulee saada esiin. Sovittelun englanninkielinen termi, mediation, ilmentää konkreettisesti sovittelijan roolia välittäjänä. Välittäjän on kyettävä katsomaan asioita kaikkien osapuolien näkökulmasta. Sovittelun taitojen hallinta edellyttää siihen liittyvän koulutuksen niin ammattilaisilta kuin vapaaehtoisilta sovittelijoiltakin. 

Tässä keskityn kuitenkin tarkastelemaan konfliktien ratkaisua lähinnä perustasolla siten, että jokainen ihmistyön ammattilainen voisi perehtyä konfliktien selvittelyyn liittyviin vuorovaikutusnäkökulmiin. Sovittelun taitoja opetetaan melko vähän sosiaali-,
terveys- ja kasvatusalojen peruskoulutuksissa, huolimatta siitä, että ammattilaiset kohtaavat usein erilaisia ristiriitatilanteita ja joskus vakaviakin välienselvittelyjä. Perheasiain sovittelulla on Suomessa pitkät perinteet, ja sitä on harjoitettu jo 1940-luvulta lähtien. Siinäkin on kuitenkin kehitelty uusia työmuotoja, joissa sosiaalityöntekijä tai psykologi toimii tuomarin työparina. Esimerkiksi sosiaalityössä hyvin tavallinen konfliktitilanne on lapsen huoltoa ja tapaamista koskeva ristiriita, jossa vanhemmat eivät ole päässeet yksimielisyyteen lapsen huollon toteutumisesta. jos sopimusta sen suhteen ei synny, asia riitautetaan ja siitä käynnistyy oikeusprosessi. Tällainen tilanne ei ole koskaan lapsen edun mukainen. Sovitteluprosessi on tärkeä vaihtoehto pitkälle ja kaikille perheenjäsenille raskaalle oikeudenkäynnille.

Toisinaan ihmisten väliset konfliktit kärjistyvät siten, että on tärkeä saada ulkopuolinen, puolueeton henkilö auttamaan asian ratkaisussa. Sovittelun taustalla on restoratiivisen oikeuden näkökulma, jossa korostetaan osapuolien kykyä löytää itse asiaan ratkaisu. Konflikti palautetaan siten heille ulkopuolisen sovittelijan tuella.

Restoratiivinen oikeus erotetaan niin sanotusta formaalista oikeudesta, joka perustuu lakeihin ja niihin liittyviin seuraamuskäytäntöihin. Tämä prosessi ratkaistaan yleensä oikeusprosessien (esim. käräjäoikeus) kautta. Formaalin oikeuden kannalta on tärkeä määrittää syyllisyys ja määrätä rangaistus, sillä rikos on loukkaus myös lakia vastaan. Sen sijaan restoratiivisessa oikeudessa rikos nähdään ihmisten välisenä ja se koskettaa usein kahta eri osapuolta. Sovittelulla pyritään luomaan tilanne, jota molemmat osapuolet pitävät riittävän oikeudenmukaisena ratkaisuna.

Sovittelun taitoja on opetettu Suomessa vuodesta 2000 alkaen jo alakoulussa niin sanottuna vertaissovitteluna, jolla pyritään edistämään lasten keskinäisten riitojen maltillista ratkaisua. Koulun vertaissovittelijoiksi koulutetaan oppilaita, jotka auttavat toisia oppilaita sovittamaan ristiriitojaan.

Myös työyhteisösovittelussa on vertaissovittelun piirteitä siltä osin, että organisaatioihin
koulutetaan sisäisiä sovittelijoita työyhteisössä ilmenevien ristiriitojen ratkaisun tueksi. Tästä sovittelun muodosta aiemmin itse sovittelijana toiminut Timo Pehrman teki väitöskirjansa, ja hän on toiminut Suomessa tämän sovittelumuodon uranuurtajana. Lisäksi Suomessa on eri paikkakunnilla sovittelutoimistoja, joissa toimii ammatillisen koulutuksen saaneiden sovittelun ohjaajien lisäksi iso joukko vapaaehtoisia sovittelijoita.

Sovittelija ei osallistu varsinaisesti itse erimielisyyden ratkaisuun, vaan hän toimii erityisesti sovinnon mahdollistajana. Hänen tärkeä tehtävänsä on mahdollistaa kuulluksi tuleminen sekä sallia tunteiden käsittely, moraalinen pohdinta ja arvokeskustelu. Keskustelussa välittäjän rooli rikkoutuu helposti, jos sovittelija ilmaisee omia mielipiteitään osapuolten ajatuksista tai toiminnasta.
Esimerkiksi avioerotilanteissa puolisot ovat äärimmäisen herkkiä sille, kenen puolelle ammattilainen asettuu. jos he tunnistavat sovittelijassa puolueellisuutta, keskustelu muuttuu puolustautumiseksi eikä johda hyvään tulokseen.

Konfliktitilanteissa osapuolten intressit näyttävät olevan varsin kaukana toisistaan. Tämän vuoksi onkin tärkeä edetä etsimällä yhteisiä asioita, joista ollaan edes hitusen samaa mieltä. Mitkä tässä tilanteessa ovat kenenkin tarpeet ja arvostukset? Näitä kysymyksiä ei tule kuitenkaan miettiä käytännön vaatimuksina, vaan katsoa asiaa arvojen kautta. Tätä ajatusta on tuonut esiin
koulujen vertaissovittelua kehitellyt Maija Gellin. Hän havainnollisti eräässä koulutuksessa yhteisten tarpeiden merkitystä pienellä harjoituksella, jossa jokaisen piti miettiä vastaus kahteen kysymykseen: 1) mitä minä itse tarvitsen, kun olen loukattu ja 2) mitä puolestani tarvitsen silloin, kun olen itse loukannut toista? Miltei kaikki osallistujat vastasivat, että he toivoivat ensimmäisessä
tilanteessa anteeksipyyntöä ja toisessa tilanteessa odottivat toiselta anteeksiantoa. Kuulostaa kovin yksikertaiselta, mutta konfliktitilanteessa usein juuri pienet asiat voivat edistää ratkaisua. Kaikki kuitenkin tiedämme, että anteeksipyynnön voi esittää hyvin muodollisesti olematta vilpittömästi pahoillaan? Ristiriitatilanteissa olemme varsin herkkiä lukemaan sanattomia viestejä ja tunnistamme, ilmaistaanko asia vilpittömästi. Sovittelussa onkin tärkeää, että sovittelija osaa lukea osapuolten pieniä viestejä ja aistia tilanteen tunnelmaa.

Myös sovittelun ydin on dialogisessa kohtaamisessa, oppimisessa ja toisten ihmisten ymmärtämisessä. Timo Pehrmanin mukaan sovittelua ohjaavat kolme periaatetta: kohtaaminen, keskustelu ja korjaaminen. Sovittelussa ei koskaan etsitä syyllisiä eikä anneta rangaistuksia, sillä ne eivät auta konfliktien ratkaisussa. Usein tilanne on ajautunut umpikujaan ja molemmat osapuolet odottavat, että joku tulisi sanomaan heidän olevan oikeassa ja vahvistaisi muiden olevan väärässä.

Ratkaisu syntyy tilanteessa, jossa ihminen voi osallistua, tulee ymmärretyksi ja saa mahdollisuuden korjata tilannetta oppien siitä. Vapaaehtoissovittelijana toimiva Taina Kurki kuvaa sovittelua seuraavasti: Sovittelija on mahdollistaja, fasilitaattori, kahden konfliktin osapuolen sovittelussa. Sovittelijat toimivat aina pareina, jolloin sovitteluun saadaan jo kaksi erilaista persoonaa. Sovittelija on myös ulkopuolinen ja luotettu kuuntelija, jolle saa kertoa kokemansa vääryyden, tai vastaavasti voi kertoa, miksi päätyi ratkaisuun, jonka johdosta päätyi tekemään teon, joka luokitellaan toisen oikeusturvaa loukkaavaksi. Sovittelijaa ei voida pyytää todistamaan kuin ainoastaan todella raskaista syistä. Sovitteluaineistoa ei voida käyttää todisteena oikeudessa. Sovittelija kohtaa konfliktin osapuolet avoimesti ilman tuomitsemista. Sovinnon rakentamisessa on kuitenkin aina varmistettava, että asianomistaja tietää, että hänelle on tehty vääryyttä, ja epäilty ymmärtää, mikä teossa on tuomittavaa ja väärin. Tärkeintä ovat kuitenkin sovittelijan puolueettomuus ja asenne soviteltavaa tilannetta kohtaan. Sovittelu on varsin vaativa, edistyneen tason vapaaehtoistyön

Sovittelussa tarvitaan kykyä jäsentää osallistujien esiin tuomia asioita uudelleen, tarkentaa heidän näkökulmiaan sekä rohkaista osapuolia avoimeen ja suoraan puhumiseen. Lisäksi on tärkeä estää keskustelua luisumasta väärille urille tai juuttumasta kokonaisuuden kannalta epäolennaisiin seikkoihin. Muutoin sovittelutilanteessa tarvitaan samoja asioita kuin yleensä ihmisten kohtaamisessa ja erityisesti ammatillisessa työssä. Tasapuolisuus ja puolueettomuus luovat sovinnolle otollisen ilmapiirin.

Kokeneet sovittelijat pohtivat usein omaa rooliaan sovittelussa: sitä, miten he onnistuisivat paremmin riisumaan oman asiantuntijaroolinsa sovittelutilanteessa ja asettumaan ainoastaan tukemaan osallistujien omaa asiantuntijuutta ongelman ratkaisussa. Kuvasin tätä edellä dialogisena kohtaamisena, jossa kumpikaan ei tiedä, mikä olisi oikea tai paras tapa toimia. Sovittelussa tämä on ensiarvoisen tärkeä seikka. Yksi tavallinen kompastuskivi konfliktien sovittelussa on, ettei sovittelija kykene luomaan tilaa tasavertaiselle tarkastelulle ottaessaan vahvan kannan asiaan. Hän ikään kuin ottaa konfliktin itselleen sen sijaan, että palauttaisi sen asianosaisille ratkaistavaksi. Sovittelijan rooliin asettunut henkilö ei aina jaksa odottaa tilannetta, jossa osapuolet
tuottavat ratkaisun itse. Norjalainen kriminologi Nils Christie on esittänyt, että valtio, lakimiehet ja ammattilaiset ovat varastaneet ihmisiltä konfliktin.

Sovittelun tärkein tehtävä onkin palauttaa konflikti asianosaisille ja siten auttaa osapuolet ratkaisun tielle. Kun konfliktin osapuolet ottavat tilanteen toimijuuden ja kuuntelevat toistensa kokemuksia asiasta, molempien näkökulma väistämättä avartuu ja muokkautuu yksisuuntaisista uhri- tai tekijäpositioista.

Sovittelussa käytetään niin sanottuja restoratiivisia kysymyksiä, jotka ovat: 1) mitä tapahtui, mitä ajattelit, mitä tunsit, 2) miten tilanteeseen voi vaikuttaa, ja 3) mitä voisit luvata? Lisäksi on tärkeä sopia tietyistä pelisäännöistä, jotta keskustelu pysyy kaikille osapuolille turvallisena ja avoimena. Inga järvisen ja Tuula Luhtaniemen mukaan sovittelussa jokaisen osapuolen on tärkeä puhua
omasta näkökulmastaan ja omista tunteistaan. Kukin puhuu vuorollaan, ja sovittelija varmistaa tämän mahdollisuuden. Toisinaan hän joutuu myös keskeyttämään tilanteen, jos noita pelisääntöjä rikotaan. Nämä periaatteet sopivat hyvin myös muihin ohjaustilanteisiin, kun etsitään yhteistä näkökulmaa johonkin asiaan. Hyvä keskusteluilmapiiri ja tilanteen tuloksellisuus on tärkeä
varmistaa huolellisella tilanteeseen valmistautumisella. Sovittelija yleensä tapaa konfliktin osapuolia ensin erikseen. Näin hänen on mahdollista katsoa vuorollaan asiaa kummankin näkökulmasta, jolloin hän voi paremmin ennakoida niitä kysymyksiä, joita keskustelussa voi nousta esiin. Näissä tapaamisissa luodaan myös luottamusta kaikkien osapuolien välille.

Yhteistoiminnallisuutta tarvitaan asiakastyössä, moniammatillisten työryhmien toiminnassa, palveluohjauksessa sekä erilaisissa konfliktitilanteissa. Luvun alussa kuvaamani vuorovaikutuksen tasot voivat auttaa ymmärtämään, milloin suhteessa toimitaan hyvin yksisuuntaisesti, milloin syntyy vastakkainasettelua ja mitkä seikat vievät vuorovaikutusta yhteistyön tai peräti yhteistoiminnan
tasolle. Yhteistoimintaan palaan tarkastellessani työyhteisön vuorovaikutusta. Sitä ennen on kuitenkin hyvä pysähtyä pohtimaan, miten tukea asiakkaan toimijuutta ja mitä toimijuudella tarkoitetaan.

6 Asiakkaan toimijuuden tukeminen
6.1 Subjektius ja toimijuus

Tässä luvussa pohdin, mitä tarkoitetaan toiminnan mielekkyydellä ja miten sitä voidaan edistää osana hyvää asiakastyötä. Toiminnan käsite antaa yhden mahdollisuuden tarkastella sitä, millainen toiminta on ihmiselle merkityksellistä. Asiakastyössä tavoitteena on tukea asiakkaan subjektiutta. Subjektiuden käsitettä käytetään, kun halutaan korostaa, että ihminen on aktiivinen toimija, joka kykenee tekemään päätöksiä ja valintoja. Sen vastakohtana on olla toiminnan objektina eli kohteena, jolloin voidaan puhua myös heikosta subjektiudesta. Lisäksi puhutaan toimintakyvystä, jolloin määritetään yksilön konkreettisia taitoja selviytyä arkipäivän haasteista. Eri tieteenaloilla on hiukan erilaisia painotuksia puhua toimijuudesta, mutta yleensä toimijuuteen liitetään tavalla tai toisella ihmisen kyky tehdä valintoja ja muokata ympäristöään niiden mukaisesti. Liian usein sitä tarkastellaan pelkästään yksilöllisenä toimintana, jolloin asiakkaan toimintaa edistävä sosiaalinen piiri jää vaille huomiota.

Sosiaalisen oppimisen teorian luoja Albert Bandura kuvasi 1970-luvulla ihmisen toimijuutta minäpystyvyytenä, jossa toimijuus rakentuu vuorovaikutuksessa muiden kanssa. Hän erotteli toimijuudesta henkilökohtaisen, läheis- ja kollektiivisen toimijuuden. Henkilökohtaisen toimijuuden osalta Bandura korosti, että ihmisen suoriutumiseen vaikuttaa olennaisesti myös hänen usko omiin
kykyihinsä. Näihin rajoittaviin uskomuksiin vaikuttavat sosiaaliset, kulttuuriset ja yhteiskunnalliset tekijät. Ammattilaiset voivat vaikuttaa tuohon uskomukseen joko toimintakykyä edistävästi tai rajoittavasti, kuten seuraavassa esimerkissä tulee esille: 

Eräässä tutkimuksessa haluttiin selvittää, johtuiko joidenkin lasten niin sanottu alisuoriutuminen heidän sosiaalisesta asemastaan vai niistä odotuksista, joita tiettyihin lapsiin kohdistettiin. Robert Rosentahl ja Lenore jacobson loivat testisasetelman, jossa opettajalle kerrottiin, että eräät hänen luokalleen tulleet lapset ovat poikkeuksellisen lahjakkaita ja suoriutuvat todennäköisesti tehtävistään muita nopeammin. Opettajille ei kerrottu, että oppilaat tulivat vaatimattomista oloista. Useiden kuukausien jälkeen nämä lapset olivat älykkyystestien perusteella edistyneet koulussa erityisen hyvin. Opettajan mielestä lapset olivat ”onnellisempia, uteliaampia, miellyttävämpiä ja olivat todella edistyneet muita lapsia nopeammin? Tutkijat selittivät asiaa sillä, että opettajat välittivät positiivisia odotuksiaan oppilaisiin koko ajan vuorovaikutuksessa esimerkiksi äänensävyillään, kasvojen ilmeillään, kosketuksellaan tai asennoillaan. Lapset käyttäytyivät siis odotusten mukaisesti ja ylsivät siten hyviin suorituksiin. Tällaista ilmiötä kutsutaan itseään toteuttavaksi ennusteeksi.

Toimijuus on siis hyvin laaja käsite, johon vaikuttavat sekä tahto, kyky että mahdollisuudet vaikuttaa omaan elämäänsä. Esimerkiksi Jaana Hallamaan mukaan ihmisen toimijuudesta voidaan puhua, jos yksilö kykenee asettamaan päämääriä, ymmärtää kausaali- eli syy-seuraussuhteita ja osaa arvioida niitä sekä pystyy toiminnallaan tavoittelemaan asettamiaan päämääriä. 

Jyrki Jyrkämä puhuu toiminnan modaliteeteista, joita hän kuvaa verbeillä: haluta, kyetä, osata, tahtoa, voida ja täytyä. ”Osata” ja ”kyetä” liittyvät ruumiilliseen kykyyn, ”täytyä” puolestaan ympäristön asettamiin pakkoihin, esteisiin ja mahdollisiin rajoitteisiin. Halu liittyy tavoitteisiin, päämääriin ja motivaatioon. Sana ”tuntea” kuvaa sanamukaisesti tunteita, mutta myös arvoja ja henkilökohtaisia arvostuksia. ”Voida”-verbi ilmentää toiminnan mahdollisuuksia. Jyrkämän tarkastelu avaa kiinnostavasti toiminnan moniulotteisuutta. Hän on tutkinut toimijuutta erityisesti ikäihmisten parissa tuoden esiin, että toimintakykyä arvioitaessa on tärkeä huomioida koko yksilön elämänkenttä ja eri osatekijöihin liittyvät mahdollisuudet ja rajoitteet

Myös Elisa Tiilikainen on tutkinut ikäihmisten elämää ja erityisesti yksinäisyyttä. Vaikka hän ei sinänsä puhu toimijuudesta, hänen haastattelemansa ikääntyvät henkilöt sivusivat myös edellä kuvattuja näkökulmia yksinäisyyteensä. He olivat kokeneet yksinäisyyttä suhteessa läheissuhteisiin, laajempiin yhteisöihin ja toisinaan myös ympäröivään yhteiskuntaan. Haastateltavat
kuvasivat rakkauden ja kiintymyksen kaipuuta, yhteen kuulumattomuuden tunnetta sekä arvottomuuden ja tarpeettomuuden kokemuksia, mutta myös fyysisten rajoitteiden vaikutusta sosiaaliseen elämäänsä.

Ikäihmisten parissa työskentelevien onkin tärkeä pohtia, millainen toiminta kiinnittää ihmisen yhteisöön ja miten tämä onnistuu säilyttämään toimijuutensa tilanteessa, jossa fyysinen toimintakyky alkaa jo heiketä. Jari Pirhosen mukaan esimerkiksi hoivakodeissa olevien ihmisten kohdalla toimijuuden käsitettä tulisi laajentaa kuvaamaan pikemminkin toimijuustilaa. Hoivakoti voi tarjota toimintakykynsä menettäneelle asiakkaalle pieniä mahdollisuuksia tehdä päätöksiä, olla aidossa vuorovaikutuksessa muiden kanssa ja nähdä heidät yksilöinä, joilla on jokaisella
ainutkertainen elämäntarina ja itselle merkitykselliset asiat.

Myös toimintaterapeutit pitävät ammattinimikkeensä mukaisesti toimintaa keskeisenä teoreettisena työvälineenä, jonka kautta voidaan ymmärtää asiakkaan toimintakykyä. Hekin korostavat, ettei toimintaa voi ymmärtää ilman sosiokulttuurisia tekijöitä, sillä ihmisen toimintaan liittyy usein monia ihmisiä, tapoja ja erilaisia rooleja sekä kulttuurisia tekijöitä.

Sosiaali- ja terveysalan ammattilaisilla on käytössään niin sanottu toimintarajoitteiden ja terveyden kansainvälinen luokitus (IFC), joka on yhteinen työkalu toimintakyvyn ja toimintarajoitteisiin liittyvän ymmärryksen lisäämiseksi. Tässä kirjassa en kuitenkaan tarkastele terveyteen liittyviä rajoitteita lähemmin, vaan pitäydyn sosiaalipsykologisessa näkökulmassa eli yksilön ja hänen ympäristönsä välisessä suhteessa.

Sosiaali— ja terveysalan asiakastyön keskustelussa toimintaan liittyvät likeisesti osallisuuden ja voimaantumisen käsitteet. Osallisuus tarkoittaa yksilön aktiivista roolia yhteisössä ja hänen mahdollisuuttaan vaikuttaa asioihin. Käsitteen empowerment, joka on suomennettu voimaantumiseksi tai valtaistumiseksi, juuret ovat naisten olosuhteiden parantamisessa. Monissa kehitysmaissa erityisesti köyhillä naisilla on niukasti päätäntävaltaa oman kehonsa, työnsä ja taitojensa suhteen. Tällaisessa tilanteessa muutos edellyttää, että naiset kykenevät tunnistamaan sortoa ylläpitävät rakenteet ja toimintatavat sekä näkemään, kuinka he voivat itse ottaa aktiivisemman roolin oman asemansa kehittämisessä. Tässä yhteydessä voimaantumisen käsite on tarkoittanut erityisesti omaan yhteiskunnalliseen ja sosiaaliseen asemaan vaikuttamista. 

Yhteiskunnallisesta yhteydestään käsite on levinnyt myös psykologisempiin yhteyksiin, kuvaamaan oman tilanteen haltuunottoa kohdattaessa yksilöllisiä ongelmia tai haasteita (sairastuminen, riippuvuudet, stressin hallinta, oppiminen, elämänmuutosten hallinta). Ihmisen on tärkeä saada päättää omasta toiminnastaan, laatia itse itselleen tehtäviä ja hyödyntää sekä kokemustietoaan että omaa asiantuntemustaan tuossa prosessissa.

Ihmisen toimijuutta määrittävät hänen elämänkulkunsa, sosiaaliset suhteensa, ympäristön tarjoamat mahdollisuudet sekä edellä mainittu oma käsitys omista mahdollisuuksista. Tätä näkökulmaa edustaa yhdysvaltalainen filosofi Martha Nussbaum, jonka toimintamahdollisuuksien teoriaa on hyödynnetty paljon myös sosiaali- ja terveysalan asiakastyössä. Nussbaumin mukaan hyvinvointi tarkoittaa kykyä elää merkityksellistä elämää ja erilaisten instituutioiden tehtävänä on mahdollistaa lähtökohdat tällaiselle toimijuudelle. Hän kuvaa ihmisen kyvykkyyteen vaikuttavia tekijöitä, jotka liittyvät esimerkiksi perustarpeisiin, terveyteen, koskemattomuuteen, eri aistien käyttämiseen, tunteisiin, harrastusmahdollisuuksiin, yhteenkuuluvuuteen ja mahdollisuuteen vaikuttaa ympäristöönsä. Monet näistä mainituista ulottuvuuksista ovat monille meistä itsestäänselvyyksiä. Mikäli ihmisellä on kuitenkin esimerkiksi vamman tai sairauden aiheuttamia rajoitteita, näiden tekijöiden merkitys korostuu jokapäiväisissä askareissa.

Toimijuuteen liittyy olennaisesti vapaus tehdä valintoja itseään koskevissa asioissa, mikä kuuluu myös perus- ja ihmisoikeuksiimme. Siitä huolimatta, että asiakastyössä pyritään kaikin puolin tukemaan asiakkaan valinnan mahdollisuuksia, on ratkaisuja tehtävä aina joidenkin institutionaalisten reunaehtojen puitteissa. Puhuttaessa asiakkaan itsemääräämisoikeudesta jätetään
usein sanomatta, että sitä voidaan tukea vain tiettyyn rajaan saakka. Asiakaskeskeisyyteen liittyvien pulmien tavoin asiaa on käsitelty alan kirjallisuudessa melko vähän. Itsemääräämisoikeus käsitteenä kuvaa lähinnä toimijuuden edellytyksiä, mutta sen kautta on kuitenkin vaikea vielä hahmottaa, minkälaisen toiminnan asiakas kokee merkitykselliseksi.

6.2 Haasteellinen toiminta

Tarkastelen seuraavaksi toimijuutta kahdesta näkökulmasta: yksilön sille itse antamia merkityksiä ja sitä, miten yksilö suuntautuu haasteelliseen toimintaan. Pekka Kuuselan mukaan yhteiskuntatieteissä toimijuus nähdään osana intentionaalista eli tavoitteellista toimintaa. 

Asian tarkastelussa hyödynnän sosiaalipsykologi Klaus Weckrothin sekä kouluttaja ja työnohjaaja Antti Särkelän ajatuksia toiminnasta.  Pohdin sitä, mikä saa meidät alistamaan monia pieniä askareita osaksi suurempaa päämäärää ja miksi toisinaan hurahdamme johonkin toimintaan niin, että emme voi lakata ajattelemasta asiaa. Esimerkiksi kaunokirjallisuudessa on lukuisia esimerkkejä siitä, kuinka jokin iso päämäärä sysää liikkeelle sarjan toimia, jotka irrallisina saattavat näyttää järjettömiltä tai näennäisen mitättömiltä.

Toimintaa voidaan tarkastella myös yksilön sosiaalisesta todellisuudesta käsin. jokin merkityksellinen tavoite kumpuaa sosiaalisesta arjesta, jossa toiminta saa merkityksensä ja voimansa. Tällöin toiminta kietoutuu sosiaalisiin suhteisiin eli useamman toimijan yhteiseksi toiminnaksi. Laadittaessa asiakkaille erilaisia tavoitteellisia suunnitelmia onkin hyvä muistaa, että yksilölliset päämäärät kietoutuvat aina osaksi laajempaa, yhteisöllistä kudelmaa. Se, että yksilöllinenkin motivaatio on aina sidoksissa esimerkiksi asuinkumppaneihimme, tulee hyvin esiin seuraavassa esimerkissä: Eräs vanhempi maalla asuva herra oli tottunut joka kesä ja syksy käymään kalastamassa. Hänen vaimonsa sairastui vakavasti ja joutui pitkäaikaiseen sairaalahoitoon, jolloin vanhus jätti kalastamisen kokonaan. Vaikka päivät kuluivat rakkaan vaimon luona vieraillessa, aikaa ja voimia olisi ollut vielä kalastukseenkin. Tytär tiedusteli isältään, miksi tämä ei enää käynyt kalalla. Isä vastasi, ettei hän voi mennä enää kalalle, koska vaimo ei enää odota häntä kotosalla. Oli ollut niin turvallista olla kalastamassa vaimon ollessa kotona.

Toinen samankaltainen esimerkki on Tove Janssonin Kuka lohduttaisi Nyytiä? -Saduissa (1960). Tarina kertoo Nyytistä, joka on hyvin yksinäinen. Muiden ympäröimänäkin hän kokee olevansa yksin. Nyytillä on kuitenkin suuri haave: löytää näkinkenkä. Meren rannalta hän lopulta löytää kauan toivomansa aarteen. Ensin hän ilahtuu suunnattomasti, mutta pian havahtuu ja heittää
näkinkengän takaisin mereen todeten, että ”yksinään ei kukaan nauti edes näkinkengästään”. Nyytin tarina kuvaa hyvin sitä, että haasteelliset, henkilökohtaiset tehtävät eivät ole merkityksellisiä, jos niitä ei saa jakaa muiden kanssa.

Kari Hotakaisen teoksessa juoksuhaudantie (2002) päähenkilö taas alkaa avioeron myötä suunnata kaiken energiansa rintamamiestalon hankkimiseen. Hän ryhtyy mitä järjettömimpiin hankkeisiin tuon yhden päämäärän vuoksi, toivoen siten saavansa perheensä takaisin. Klaus Weckrothin sanoin ”järjettömälläkin toiminnalla on henkilölle jokin tärkeä sosiaalinen järki” eli kummalliseltakin vaikuttavat teot voivat olla sosiaalisesti motivoituneita.

Talon hankkiminen on osa päähenkilön ehdotonta, tinkimätöntä päämäärää, sillä sen avulla hän uskoo saavansa perheensä takaisin. Kun ihmisten osallisuutta pyritään edistämään aktivoimisohjelmilla, onkin tärkeä pohtia, mikä on asiakkaan henkilökohtainen haaste ja miten tuo haaste on sidoksissa hänen sosiaaliseen ympäristöönsä ja suhteisiinsa. Inhimillistä toimintaa ei tule katsoa irrallaan tuosta sidoksesta, sillä kaikkia asioita emme suinkaan tee vain itseämme varten.

Sosiaali- ja terveysalojen asiakastyö on usein ohjaus-, opetus- tai motivointityötä, jolloin työntekijä pyrkii motivoimaan asiakasta kohti myönteistä muutosta terveyden ja hyvinvoinnin edistämisessä. Motivointityö edellyttää usein hienotunteisuutta, maltillisuutta sekä ennen kaikkea realistisuutta yhteisten tavoitteiden asettamisessa. Motivointiakin on hyödyllistä tarkastella dialogisuuden ja
yhteistoiminnallisuuden näkökulmasta. Kun tavoitteita laaditaan ja niiden merkityksiä avataan ja pohditaan yhdessä, molemmat sitoutuvat ponnistelemaan päämäärän saavuttamiseksi. Asiakkaan lisäksi nämä tavoitteet nimittäin koskevat myös työntekijää.

Inhimillisen toiminnan kannalta on tärkeä nähdä toisten ihmisten merkitys osana omia päämääriä. Näin ollen päämäärästä tuleekin asiakastyössä usein yhteinen, vaikka se virallisesti määrittyisikin asiakkaan tavoitteeksi. Antti Eskolan mukaan mikään yksittäinen tavoite ei kuitenkaan riitä tekemään elämää merkitykselliseksi. Hänen mukaansa ei riitä, että käyttäydymme määrätyllä tavalla. Tekojen on oltava osa mielekästä toimintaa, sellaista, jolla on yhteisössä arvoa. Tätä samaa näkökulmaa Eskola pohtii toisaalla myös vanhenemisen kannalta. Hänen mukaansa muistamattomuuden perimmäinen syy on, että ei löydy enää toiminnan kohdetta, joka synnyttäisi kiinnostuksen, virittäisi tarkkaavaisuuden ja jännitteen

Myös Anne Matilainen on pohtinut opinnäytetyössään mielenkiintoisesti psykiatrisen sairaalan käytäntöjä asiakkaan toiminnan kannalta. Hänen mukaansa arkinen, yksitoikkoinen toiminta voi olla mielekästä, jos se kiinnittyy merkityksellisiin asioihin ja toimijalla itsellään on edes jonkinlainen valinnan mahdollisuus. Merkityksellistä ei ole se, käyttääkö ihminen valinnan mahdollisuuttaan. Tärkeintä on tietää, että mahdollisuus valita on olemassa. Tämä ajatus liittyy myös vahvasti Martha Nussbaumin ajatukseen toimintamahdollisuuksista.

Haasteelliseen toimintaan liittyy keskeneräisten tehtävien aiheuttama jännite. jännitteen tulee olla niin tärkeä, että se saa yksilön ponnistelemaan tavoitetta kohti. jännite syntyy nykyisen tilanteen ja mahdollisen tulevaisuuden suhteesta. Kurt Lewin on osoittanut tutkimuksissaan, että kesken jääneet tehtävät pysyvät paremmin muistissa kuin loppuun saatetut. Esimerkiksi tarjoilijoiden mielessä
maksamattomat ravintolalaskut säilyivät tarkkaan, mutta kun lasku oli maksettu, hävisivät asiakkaat ja heidän tilauksensa tarjoilijan muistista. Tällaisia jännitteitä voi olla samaan aikaan useita, ja yksilö voi tehdä jatkuvasti erilaisia valintoja sen suhteen, mitkä jännitteet hän kokee merkityksellisimmiksi.

Väinö Linnan Täällä Pohjantähden alla -trilogiaa (1959-1962) on käytetty usein symbolisena kuvauksena toiminnan mielekkyydestä. Esimerkiksi Seppo Toiviainen on kuvannut, miten sanat ”Alussa oli suo, kuokka — ja jussi” ilmentävät ihmisen, työkalun ja luonnon kolmijakoa. Linnan teoksessa Jussilla — Johannes Koskelalla — on aikomus muokata suo pelloksi ja torpan
perustaksi. Askel askeleelta hän etenee kohti päämääräänsä: perkaamalla kosken, istuttamalla perunat, laskemalla kivijalan ja kylvämällä rukiin. Henkisiä ponnisteluja vaativat suon kuivaus juoksuttamalla, kosken alentaminen sekä tähän tarvittavan akselin ja rattaan huutaminen huutokaupasta. Voittaakseen omat esteensä ja rajoituksensa ja toteuttaakseen unelmansa jussi joutuu pinnistelemään ja haastamaan itsensä — myös mielessään. Toiviainen tarkastelee mielenkiintoisesti jussin toiminnan neljättä ulottuvuutta, niin sanottua toiminnan ideaa. Tämä näkymätön neljäs tekijä on Toiviaisen mukaan läsnä jo teoksen alussa, ”suon, kuokan ja jussin” ohella. Toiminnan idea sisältää unelman, suunnitelman ja motiivin. Lisäksi toiminnalla voi olla jokin merkitys myös laajemmassa sosiaalisessa kontekstissa.

Jokainen ihminen tarvitsee toiminnallisia haasteita, jotka he ovat itse määritelleet. Asiakastyössä on oltava tarkka sen suhteen, onko tavoite asiakkaan määrittelemä vai työntekijän liiaksi esiin houkuttelema, jolloin se jää merkityksettömäksi asiakkaalle.

Asetettavan tavoitteen on oltava riittävän haasteellinen. Useat ihmissuhdetyöntekijät, ohjauksen ammattilaiset tai valmentajat varoittelevat liiallisen neuvomisen aiheuttamista ongelmista, jotka ilmenevät siten, että työntekijä ohjaa asiakasta liiaksi omilla ideoillaan eikä asiakas halua sitoutua tavoitteisiin, jotka eivät ole hänen omiaan. Tätä korostetaan myös valmennukseen liittyvissä
työmenetelmissä. Niiden taustalla on kuitenkin varsin vanha ideologia, jonka mukaan valmentajan tärkein tehtävä on luoda olosuhteet sille, että ihminen voi maksimoida omat voimavaransa ja toimia niiden eteen. Liika kiirehtiminen vaikeuttaa valmennettavan oman idean kehittymistä, joka on ehto pysyville muutoksille ja niiden ylläpitämiselle.

Seuraavaksi tarkastelen tavoitteellista muutosta toiminnan ja tekemisen käsitteiden kautta. Niitä voi käyttää apuna arvioitaessa asiakkaan pyrkimyksiä tavoitteiden saavuttamiseksi.

6.3 Toiminta ja tekeminen

Käytämme usein toiminnan, tekemisen ja käyttäytymisen käsitteitä samassa merkityksessä. Kaikki, mitä teemme, ei kuitenkaan ole toimintaa. Klaus Weckrothin mukaan tekemiselle on luonteenomaista, että sitä ohjaavat ulkoiset ärsykkeet ja pakot. Teot sammuvat, kun tehtävät on suoritettu. Toiminnan mieli puolestaan on ihmisen omissa vaikutusmahdollisuuksissa. Sitä ajaa eteenpäin vahva jännite. Weckroth havainnollistaa näiden käsitteiden eroa esimerkillä tenttikirjan lukemisesta. Tekemistä kuvaa tilanne, jossa kirja luetaan, jotta vaaditut opintopisteet saadaan suoritettua. Toimintaa puolestaan kuvaa tilanne, jossa kirjan sisältö synnyttää lukijassa ajatusten ketjun, joka elää lukijan mielessä, mahdollisesti vuodesta toiseen. Ajatuksista ja ideoista muodostuu tiedon kokonaisuus, joka kehittyy ja karttuu vuosien varrella ja johon tulee uusia ulottuvuuksia ja syvyyttä. Tekemistä Weckroth vertaa tuleen, joka ei voi palaa ilman polttoainetta. Kun tekemisen kohde häviää (esim. tentti on suoritettu), tuli alkaa pikkuhiljaa hiipua. Toiminta taas on kuin tuuli, joka heiluttaa puiden latvoja, mutta ei saa niistä voimaansa. Toiminnan voi siis ajatella tekoina, jotka liittää toisiinsa yhteinen päämäärä. Erikseen suoritetuista kursseista ja tenteistä muodostuu kokonaisuus, joka syventää osaamista.  

Ihminen, jolla on käytössään vaihtoehtoisia toimintatapoja, ei ole ärsykkeiden tai pakkojen armoilla. Myös asiakastyössä työntekijän tärkeä tehtävä on ohjata asiakasta puntaroimaan erilaisia vaihtoehtoja. Silloin kun toiminnan syyt ovat itsen ulkopuolella (ulkoinen motivaatio), on kyse käyttäytymisestä, sillä koemme olevamme ulkoisten ärsykkeiden ja vaatimusten armoilla vailla valinnanvaraa. Sen sijaan tilanteissa, joissa teemme itse valintoja ja käännämme valinnoistamme vastuun (sisäinen motivaatio), olemme toimijoita. 

Toiminnan motivaatiota voidaan tarkastella myös sen suhteen, onko jokin asia henkilölle henkilökohtainen projekti vai onko siinä selkeästi yhteisöllinen ulottuvuus, jonka ansiosta yksilö kokee olevansa tarpeellinen yhteisössä. Esimerkiksi kehitysvammaisen henkilön on tärkeä saada tehdä sellaista työtä, jossa hänen työpanoksellaan on merkitystä ja josta hän voi tuntea ylpeyttä. Onhan aivan eri asia vastata yhteisön asettamasta tehtävästä kuin toteuttaa henkilökohtaista palvelusuunnitelmaansa, sillä vastuu koko yhteisölle tai joillekin henkilöille voi olla merkittävä yksilön identiteettiä määrittävä tekijä.

Sosiaalityön tutkija Anneli Pohjola on pohtinut toimijaidentiteetin muutosta. Eräässä esimerkissään hän kuvaa syrjäkylässä asuvaa perheenäitiä. Nainen pohti sitä, ettei halunnut muuttaa paikkakunnalta, sillä lähteminen olisi saanut hänet tuntemaan itsensä petturiksi. Hän kuvasi olevansa vastuussa kotikylästään ja sen tulevaisuudesta. Toimijaidentiteetin kannalta on kiinnostavaa, että kylässä nainen ei tuntenut itseään työttömäksi, koska siellä oli niin paljon yhteistä toimintaa.

Aktiivinen työvoimapolitiikka edellyttää, että työttömäksi jäänyt henkilö joutuu sitoutumaan erilaisiin aktiivitoimiin työllisyytensä edistämiseksi. Aktiivisuuden muotoja on viime aikoina lainsäädännössä tiukennettu siten, että henkilön tulee osallistua työvoimakursseille tai koulutukseen tai oltava 18 tuntia töissä 65 päivän tarkastelujakson aikana. Aktiivinen työnhaku tai vaikkapa kansalaisaktiivisuus eivät enää riitä aktiivisuuden osoittamiseksi. Moni pitkäaikaistyötön kokee hänelle laaditun aktivoimissuunnitelman enemmän tekemisenä kuin toimintana. Työtä vailla oleva henkilö puhuu valinnoistaan ikään kuin hänelle valmiiksi annettuina askelmerkkeinä, joissa hän ”suostuu kurssille”: ”Pakkohan se on mennä, ettei tule taas karenssia.” Ihmiset hakeutuvat erilaisiin toimenpiteisiin vain turvatakseen työttömyysturvansa, mistä ei tässä mielessä voi puhua aktiivisuutena tai toimijuuden edistämisenä.

On selvää, että työttömien aktiivisuuden edistäminen on myönteinen asia. Toiminnan käsite auttaa kuitenkin seulomaan positiivisesta aktivoinnin käsitteestä toimet, joita ohjataan ulkoapäin ja toimet, joilla vahvistetaan asiakkaan omaehtoista toimijuutta. Suunnitelmat, joita asiakkaiden kanssa tehdään, ovat eräänlaista ”aktivointitekemistä”. Vasta kun suunnitelma alkaa muuttua ja elää
asiakkaan unelmien mukaisesti, voidaan puhua toiminnasta. Sauli Suomisen ja Merja Tuomisen mukaan olisikin hyvä puhua suunnitelmien sijasta elämän tavoitteista. Heidän mielestään valmiiksi painetulle viralliselle lomakkeelle laaditut suunnitelmat tyydyttävät lähinnä viranomaisen tarpeita sen sijaan, että ne todella suuntaisivat asiakkaan toimintaa.

Vertauskuvallisesti tyhjä paperi kuvaisi dialogisesti tehtyä suunnitelmaa paremmin kuin valmis lomake, sillä dialogi todella aloitetaan puhtaalta pöydältä eikä siinä noudateta ulkopuolelta määritettyä struktuuria. Tyhjän paperin ongelma on se, että tulosvastuullisessa asiakastyön kulttuurissa tilastollinen mittaaminen tai vertailu ei ole helppoa.

Teknisiä ja mentaalisia työvälineitä ei myöskään tule asettaa vastakkain, vaan parhaimmillaan tekniset menetelmät tukevat hyvää vuorovaikutusta. Pahimmillaan ne kuitenkin nousevat päärooliin. Toisinaan työntekijät hallitsevat kyllä teknisesti hyvin hoito- tai kuntoutumissuunnitelman laatimisen, mutta keskustelu asiakkaan kanssa jää hyvin muodolliseksi. Toki voi käydä myös päinvastoin: vuorovaikutus voi olla hyvin innostavaa ja kantaaottavaa, mutta työntekijä ei välttämättä osaa jäsennellä asiakkaan kanssa sovittuja tavoitteita tälle merkitykselliseksi suunnitelmaksi. Sama koskee myös toimintaa: positiivinen jännite edellyttää, että
toimet koetaan tärkeiksi. olennaisinta on kuitenkin nähdä, mitkä asiat ovat asiakkaalle toimintaa ja mitkä tekemistä. Alussa hyvin muodolliselta vaikuttava asiakassuhde tekemisineen voi muuttua toiminnaksi, ja asiakas voi palvelutilanteessa saada tärkeän kipinän oman tilanteensa edistämiseksi. Sitä, kuka ryhtyy teoista toimintaan, ei kuitenkaan onneksi voida koskaan ennustaa.

Toisinaan rutiininomaiset toimet voivat olla tärkeä askel kohti haasteellista toimintaa. Tarkastellaan esimerkiksi asiakasta, jonka tulisi muuttaa liikunta- ja ruokailutottumuksiaan, sillä tällä olisi merkittävä vaikutus hänen terveyteensä. Tällöin on tärkeää asettaa tavoite riittävän matalaksi, jotta siinä on mahdollista kokea onnistuvansa. Matala tavoite ei kuitenkaan riitä, vaan tärkeä on myös sen ympärille muotoutuva päivärytmi rutiineineen. Alussa esimerkiksi lenkille lähtö voi olla hyvin vastenmielistä ja vaikeaa, mutta usein toistettuna lenkit alkavat tuntua yhä helpommilta, ja pienet edistysaskeleet, onnistumisen ja hyvänolon tunteet alkavat jo sinällään palkita tekemistä. Toini Harran haastattelemat toimintaterapeutit toivatkin esiin, että suhteen alussa he yleensä joutuvat näkemään paljon vaivaa motivoidakseen asiakasta, kunnes suhde muuttuu yhteistoiminnalliseksi ja asiakas pääsee tekemisen alkuun.

Antti Särkelä on tarkastellut ihmisen motivoitumista halun, tahdon ja rakenteen käsitteiden avulla. Haluja ihmisellä on useita, ja ne vetävät häntä moneen suuntaan. Halut voivat vaihtua nopeasti, ja yksilö voi kokea ne hyvin ristiriitaisinä. Auttajakin on asiakkaan ristiriitaisten halujen äärellä usein avuton. Kukaan meistä ei ole vapaa näistä tunteista, puhutaanpa sitten painonhallinnasta, alkoholin kulutuksesta tai vaikka rahan käytöstä. Tahto on sen sijaan jotakin halun ylittävää, sillä siihen liittyy tavoitteita, jotka henkilö on itsenäisesti harkiten asettanut. Tahto on Särkelän mukaan ikään kuin kulkemista valtatiellä, jolta monet eteen tulevat sivupolut houkuttelevat poikkeamaan.

Hallia käyttäytymistä ohjaavana voimana voi hyvin verrata Weckrothin kuvaamaan tekemiseen, joka on ailahtelevampaa ja ulkoisille ärsykkeille herkempää kuin sisäisesti motivoitunut toiminta. Eräällä luennollaan Antti Särkelä havainnollisti tahdon ja halun käsitteitä ehdottamalla leikkisästi pientä muutosta vihkikaavaan. Kun ihmiset solmivat kirkollisen avioliiton, kysytään vihkikaavassa ”Tahdotko ottaa puolisoksesi (. . .) ja rakastaa häntä myötä ja vastoinkäymisissä?”

Tahto on tässä yhteydessä aivan oikeassa merkityksessä: sillä tarkoitetaan jotakin halun ylittävää sisäistä pyrkimystä. Avioparien elämään ilmaantuu matkan varrella erilaisia jännitteitä, kuten esimerkiksi rahahuolia, kasvatusristiriitoja tai ihastumisia, jotka laittavat tahdon koetukselle. Siksi vihkikaavaa tulisi Särkelän mukaan täsmentää pienellä lisäyksellä: ”. . .ja rakastaa häntä myötä- ja
vastoinkäymisissä myös silloin, kun et halua.”

Tahto taas ei synny ilman sosiaalista rakennetta, joka mahdollistaa tahdon mukaisen toiminnan. Tämä tarkoittaa, että tarvitaan toimintaa tukevia rakenteita. Elämäntapamuutosta tukevan rakenteen antaa yleensä jokin sosiaalinen yhteisö, johon ihminen kuuluu. Ilman yhteisöä, tukihenkilöä, yhteisiä tehtäviä tai paikkaa, johon mennä, tahto usein hiipuu. Näin ollen esimerkiksi työmarkkinakelpoisuutta edistävä kurssi, päihteistä vieroittautumisen vertaisryhmä tai vaikka nuorten työpajatoiminta voivat toimia jossakin elämäntilanteessa rakenteina, jotka tuottavat säännöllisiä rutiineja (tekemistä), joista voi ajan mittaan syntyä henkilökohtaisesti tärkeää toimintaa. Usein esimerkiksi päihteistä eroon päässyt ihminen älkää itse toimia auttajana samassa
yhteisössä, joka on auttanut häntä itseään pääsemään eroon riippuvuudestaan. Alussa asiakas voi osallistua toimintaan ikään kuin pakotettuna, mutta aktiivisuus alkaa herätä hyvissä suhteissa ja mielekkäissä tehtävissä.

Rutiininomaista tekemistä ei siis tule arvottaa toimintaa vähempiarvoiseksi. On tilanteita, joissa pelkistä rutiineista selviytyminen on jo ihmiselle suuri haaste. Tekemisellä luomme elämäämme rytmiä, ja se sitoo meidät ympäristöön, jossa elämme.

Masennuksesta kärsivä ihminen voi kokea pienetkin päivittäiset rutiinit ylivoimaisina. Elämää voi helpottaa, kun päivään rakentaa pieniä hoidettavia asioita (hampaiden harjaus, maitopurkin ostaminen), jotka toimivat eräänlaisina kainalosauvoina tunnista toiseen selviämisessä. Myös työelämästä eläkkeelle siirtymistä voi helpottaa se, että rakentaa arkipäivään viikkoa rytmittäviä tekemisiä. Tässä mielessä toimintakin voi käynnistyä tekemisen kautta. Samoin päihdeongelmainen ihminen saattaa tarvita arkipäiväänsä juomisen tilalle vaihtoehtoisia rutiineja, joiden kautta hän kiinnittyy elämäntapaan, jossa juominen ei enää suuntaa toimintaa. Monet kansalaisjärjestöt tarjoavat asiakkaille tärkeitä kuntouttavia tiloja, joissa on mahdollisuus sekä tekemiselle että toiminnalle. Yhteisö antaa ihmiselle toimintaympäristön ja erilaisia oppimisen tiloja, joissa voi jäsentää oman elämänsä suuntaa ja paikkaansa yhteisön jäsenenä sekä löytää työlleen myös yhteiskunnallista merkitystä (esim. vapaaehtoinen auttamistyö).

6.4 Toimijaidentiteetin tukeminen

Toisinaan asiakas määrittyy auttamistyössä liiaksi väin sairauksiensa tai ongelmiensa kautta. Tällöin asiakkaan toimijaidentiteetti jää kokonaan taka-alalle. Esimerkiksi TE-toimistoissa asiakkaan työttömyyteen liittyi aiemmin paljon sellaisia luokituksia, jotka saattoivat olla vahingollisia asiakkaan identiteetille. Henkilö, joka sai ”vaikeasti työllistyvän” asiakkaan luokituksen, kenties omaksui tuon aseman osaksi identiteettiään ja alkoi toimia sen mukaisesti. Kuvasin jo edellä tällaista itseään toteuttavaa ennustetta, joka tarkoittaa sitä, että henkilö alkaa toimia muiden asettamien odotusten ja määritelmien mukaisesti. Vaikka sairaus ei ole ihmisen
minuus, se voi peittää alleen henkilön muut ominaisuudet ja pyrkimykset. Erityisyydestä tulee identiteettiä määräävä piirre. 

Eräs nuorten tuetun asumisen projektikoordinaattorina toimiva työntekijä kuvasi tilanteen, jossa nuorisoasuntoon tuleva nuori omaksui autettavan roolin. Nuori halusi heti puhua sairaudestaan ja toivoi, että työntekijä perehtyisi sen yksityiskohtiin. Työntekijä kertoi, miten hän yritti muuttaa nuoren hänelle tarjoamaa roolia kysymällä: ”Onko sairaudellasi jotakin merkitystä sinun asumisesi kannalta tai sen kannalta, mihin yhteisiin tehtäviin sinä ryhdyt? Jos näin on, perehdyn siihen. Muilta osin katsotaan sairauttasi vain siltä kannalta, mikä liittyy täällä asumiseen ja yhteisiin asioihin.” Kyseinen nuori oli ollut koko elämänsä erilaisissa terapia- ja auttamistyön suhteissa ja halusi tässäkin tilanteessa (varmaankin totutusti, huomaamattaan), että hänen ongelmansa olisi häntä ensisijaisesti määrittävä asia. Oli tärkeää, ettei työntekijä suostunut ottamaan auttajan positiota vaan pyrki tarjoamaan nuorelle ennen kaikkea asukkaan ja toimijan aseman.

Toisinaan asiakkaat joutuvat liiaksi pohtimaan omia asioitaan vain ammattilaisten kanssa, jolloin he oppivat myös itse puhumaan asioistaan hyvin ammattimaisin termein. Tässä mielessä kontaktit maallikoihin voivat olla monelle asiakkaalle myös tärkeä voimavara. Eiväthän kaikki elämänkriiseihin liittyvät asiat vaadi sosiaalialan tai terveydenhuollon ammattiosaamista. Susanna
Hyvärin mukaan kansalaistoiminnan merkitys onkin siinä, että sen parissa saa toimia ilman asiakkaan tai potilaan roolia tai muita valmiita identiteettimäärityksiä.

Tämä tukee myös George Herbert Meadin käsitystä siitä, että ihmisen minä kehkeytyy erilaisissa
sosiaalisissa tilanteissa rakentuneista palasista ja rakennamme itseämme toisten antamista käsityksistä. Esimerkiksi vapaaehtoistoiminnan kehittämisen merkitys ei ole pelkästään ammatillisten resurssien säästämisessä, kuten helposti ajatellaan, vaan ennen kaikkea mahdollisuudessa rakentaa toisenlaisia identiteettejä. Ammattiavun jälkeinen tuki löytyy yhä useammin kansalais-, asiakas- tai potilasjärjestöistä, joissa asiakkaan on mahdollista osallistua ja löytää elämän juonta rakentavia haasteita.

Toiminnan mielekkyyttä arvioitaessa on siis tärkeä ottaa huomioon myös yhteisö, johon toiminta kietoutuu. Kasvatustieteilijä Yrjö Engeström on kehitellyt toimintateoreettisen ajattelun pohjalta kehittävän työn tutkimusta, jossa myös korostetaan yksilön tekojen ja yhteisöllisen toiminnan suhdetta. Hän tarkastelee asiaa erityisesti työyhteisöjen toiminnassa, mutta sama toiminnan
logiikka voidaan nähdä laajemminkin tarkasteltaessa ihmisen toiminnan motiiveja yhteisössä. Kehittävän työn tutkimuksessa ollaan kiinnostuneita toiminnan eri osatekijöistä, joiden ristiriidat nähdään toimintaa suuntaavana voimana. Asiakaskohtaamisia pidetään tärkeinä vuorovaikutuksessa olevien osapuolien tekoina ja niistä syntyvinä merkityksinä. 

6.5 Yhteenveto toiminnan ja tekemisen eroista

Inhimillinen toiminta suuntautuu aina johonkin kohteeseen ja on kulttuurisesti ja historiallisesti välittynyttä, mikä tarkoittaa, että ihmiset käyttävät erilaisia työvälineitä, osallistuvat yhteisöjen toimintaan ja tulkitsevat kulttuurisesti rakentuneita merkityksiä.

Tämän näkemyksen taustalla vaikuttavat kulttuurihistorialliseen koulukuntaan kuuluvien klassikoiden, Leontevin ja Vygotskin, ajatukset toiminnan intersubjektiivisuudesta. Myös Giddens toi esiin ihmisen aktiivisen roolin yhteiskunnallisia rakenteita uudistavana ja muokkaavana toimijana. Inhimillistä toimintaa ei tule myöskään ymmärtää lineaarisena etenemisenä vaiheesta
toiseen; eri toimintojen välillä on katkoksia, ja toiminta muuttaa alati muotoaan ja merkitystään. Tekemisen alkaessa tuottaa toimintaa ihminen on alkanut löytää omaehtoisen toiminnan alueita, jotka lisäävät hänen sitoutumistaan yhteisön päämääriin. Antti Särkelän mukaan muutoksen hedelmät kypsyvät vasta käytännön toiminnan myötä. Tekeminen ja rutiinit ovat tärkeitä, ja
parhaimmillaan ne johtavat toimintaan.

Oheiseen taulukkoon (taulukko 2) on koottu käsitteet, joiden avulla voi hahmottaa toiminnan logiikkaa auttamistyön kannalta. Toimintaa tarkastellaan siis tekemisenä, toimintana ja rakenteina. Tekemiseen liittyvät usein ulkoapäin ohjatut tavoitteet, ja se kestää, kunnes tehtävä saadaan suoritettua. Tekemisellä on kuitenkin merkitystä, sillä rutiininomainen tekeminen voi muuttuu toiminnaksi. Siten tekemistä tukee rakenne, joka mahdollistaa erilaiset toimet, vaikka ne eivät sinällään innostaisikaan. Rakenne tarjoaa asioille sosiaalisen merkityksen ja parhaimmillaan ehkäisee syrjään jäämistä. Sen sijaan toiminnasta puhutaan asioissa, joihin liittyy omaehtoinen, sisäinen palo. Usein tällainen toiminta kytkeytyy tavalla tai toisella muihin ihmisiin, jolloin siihen alkaa liittyä myös yhteistoimintaa. Toiminnan käyttövoimana ovat keskeneräisyys ja jännite.



Kaikki luova työ (esim. taide tai tutkimus) on toimintaa parhaimmillaan, sillä siihen liittyy olennaisesti jatkuva uuden oivalluksen mahdollisuus. Kuitenkin jokaisen ihmisen elämässä ja jokaisessa työssä on sekä toimintaa että tekemistä. Toiminta, johon liittyy jännite keskeneräisten tehtävien äärellä, pitää ihmisen aktiivisena ja uteliaana. Mitä enemmän organisaatiot käyttävät aikaa ja resursseja byrokratiansa kasvattamiseen, asioiden tekniseen mittaamiseen ja sääntöjen tarkistamiseen, sitä vähemmän jää tilaa toiminnalle. Tulosvastuu on tullut keskeiseksi osaksi myös sosiaali- ja terveysalan asiakastyötä. Vaikka tuloksellisuus on välttämätöntä, on siihen joiltakin osin syytä suhtautua myös kriittisesti. Ihmisten väliin on tullut taksamittari ja kello. Työpaikoille on hankittu mittavia asiakastietojen tai toimintakykyindeksien hallintajärjestelmiä. Vanhusten hoitokodeissa, päiväkodeissa, kouluissa, työpaikoilla ja jopa synnytyssaleissa mitataan ihan kaikkea: työtehoa, palautetta, odotuksia, ja niin edelleen. Usein mielipiteitä mitataan jo ennen kuin näkemys asiasta on ehtinyt edes muodostua. Nämä mittarit eivät kuitenkaan huomioi kypsyttelyyn ja tunnusteluun tarvittavaa aikaa, joka on välttämätöntä sekä luovalle ajattelulle että ihmisten väliselle kohtaamiselle.

Klaus Weckroth pohti jo 1990—luvun alussa, että tavoitteellisuus ja tulosvastuullisuus voivat olla perusteltu tapa kehittää esimerkiksi pankkien luotonantoa tai muuta tekemistä, mutta niiden soveltaminen tutkijan tai vuorovaikutusammattilaisen toimintaan voi johtaa umpikujaan. jos tutkijan työ kytketään tieteellisten pyrkimysten sijaan tarkkaan laskelmoituihin päämääriin ja
tuloksiin, alkaa hän ennen pitkää kysyä niitä asioita, joihin hän tietää saavansa suhteellisen nopean vastauksen. Juuri tästä toiminnan ja tekemisen ristiriidasta on kyse myös työelämässä. Esimerkiksi uusi yliopistolaki toi mukanaan muutoksia, joissa yliopistot muuttuivat liikekirjanpitolain alaisiksi liikelaitoksiksi. Tutkijan työhön tuli uudenlaisia tehokkuus- ja tulosvaatimuksia, joiden myötä myös tutkimuksen vaikuttavuutta on kyettävä entistä enemmän osoittamaan. jos tutkimuksen vaikuttavuus olisi täysin ennustettavissa, tutkimuksesta katoaisi yksi sen olennainen piirre eli mahdollisuus uusien ratkaisujen löytymiseen ja siihen liittyvä arvaamattomuus.

Arvaamattomuus ja toiminnallisuus ovat läsnä myös esimerkiksi lapsen leikissä: leikki saattaa alkaa tai loppua äkisti, leikkijän mielen mukaan. Leikki ei ole kuitenkaan täysin ennalta arvaamatonta hulluttelua, vaan usein myös suunniteltua toimintaa. Kuvitellaanpa tilanne, jossa leikkiäkin alettaisiin ohjata karsimalla siitä esimerkiksi ”vähemmän hyödylliset tekijät”. Olisiko siinä
enää kyse leikistä? Sama koskee kaikkea luovaa toimintaa. Tietokirjailija, toimittaja Jani Kaaron mukaan leikissä on paljon sellaisia luovuuden elementtejä, joita voisimme hyödyntää enemmän myös työelämässä. Lapsi ei laadi hierarkioita, joissa yksi tieto olisi tärkeämpi kuin toinen, vaan poikkeaa jokaiselle polulle, jopa sille epätodennäköisimmällekin, sillä vastauksen voi löytää mistä
tahansa. Asiakastyössä on tärkeä jättää tilaa vuorovaikutuksen odottamattomillekin seikoille. Tiukka asiakastyön tulosvastuu tuottaa helposti pelkästään temppuja, joita tehdään auttamisjärjestelmää varten sen sijaan, että kehiteltäisiin jotakin aidosti uutta ja suunnattaisiin kohti asiakkaan parempaa elämäntilannetta.

OCR: Kirja Ammattina Sosionomi

OSA 1

Opiskelija
    • tunnistaa sosionomikoulutuksen osana koulutusjärjestelmää
    • osaa jäsentää sosiaalialalla tarvittavaa osaamista
    • ymmärtää sosiaalialalla tarvittavan osaamisen kehittymiseen ja rakentamiseen liittyviä tekijöitä
    • tunnistaa oman osaamisensa suhteessa alalla vaadittavaan osaamiseen
    • tunnistaa opiskeluun liittyviä ilmiöitä ja niiden suhdetta tulevaan työhön
    • hahmottaa ammatilliseen kasvuun ja asiantuntijuuteen liittyviä tekijöitä
    • ymmärtää reflektion merkityksen osana ammatillista kasvua.

Sosionomikoulutus

Sosiaalialan koulutuksen kehittyminen ja rakenne

Sosiaalista työtä on tarvittu ihmiskunnassa aina ja ammattimaisesti sitä on tehty jo kauan ennen alan varsinaista koulutusta. Suomessa ensimmäisiä alan ammattilaisia alettiin kouluttaa vuonna 1918 perustetussa Kasvattajaopistossa, kun sotaorpojen määrän kasvu lastenkodeissa vaati ammattitaitoista kasvatushenkilöstöä. Tämän jälkeen sosiaalialan koulutus onkin jatkuvasti uudistunut ja seurannut yhteiskunnan kehittymisen mukanaan tuomia muutostarpeita.

Myös koulutuspoliittisen kehittämisen näkökulmasta alan historia on pitkä. Koulutuksen kehittämisen taustalla on ollut pyrkimys osaamisen lisäämiseen sekä ammatillisen pätevyyden turvaamiseen. Näin koulutus ja alan ammatillisten tehtävien kelpoisuudet ovat liittyneet yhteen. Tätä kehityshistoriaa kuvaa hyvin laitosjohtajien ammattikunnan synty, johon vai- kutti ratkaisevasti Suomen ensimmäinen vaivaishoidon tarkastelija Gustav Adolf Helsingius. Hänen jo 1880—luvulta lähtien esittämästään aloitteesta järjestettiin vuonna 1896 Jyväskylässä kymmenen päivää kestänyt vaivaistalojen johtajien kokous eli ensimmäinen henkilöstön oppijakso, johon osallistuivat alan silloiset ammattilaiset eli 90 johtajaa ja 27 harjoittelijaa. Kokouksen tarkoituksena oli kehittää laitosjohtajien osaamista tehtävässään ja helpottaa tehtävän hoidon valvontaa. Kokouksen asialistalla oli nykyisinkin yhä edelleen pohdituttavia aiheita, kuten asiakastyön asema, tilastointi ja raportointi. Kokouksesta kirjoitetussa matrikkelissa Helsingius kuvasi vaivaistalojen johtajien työtä näin (Kyllönen 2007): ”Vaivaisjohtajan toimi on epäilemättä mitä vaivalloisin ja hänen tehtävänsä on mitä vaikeinta suorittaa, siinä kun tarvitaan tietoa ja kokemusta jos jonkinlaista eri alalta. Vaivaistalon johtaja on virkatoimissaan kaiken vuotta, pyhät ja arjet, yöt ja päivät, hänen täytyy taitavasti ja tarkkaan hoitaa suurenpuoleisen talouden asiat, ja hänen täytyy kyetä pitämään järjestystä ja kuria suurilukuisen väkensä kesken, joka ei suinkaan ennen ole tottunut saannolliseen elämään eikä kuriin. Hänen päätehtävistään mainittakoon vielä sairaitten ja raihnaisten hoito, eikä pahimpienkaan hourujen piteleminen saa häntä pelottaa. Hänen tulee toiselta puolen katsoa hoitolastensa hyvinvointia, kun toiselta puolen kunnan veronalaiset vaativat, että heidänkin puoltansa alinomaa pidettäisiin vaarinottamalla mahdollisimman suurta säästäväisyyttä.

Helsingiuksen työ tuotti vähitellen tuloksia, ja kun uusi köyhäinhoitolaki annettiin vuonna 1922, sen 34. pykälä määräsi, että "kunnallisten köyhäinhoitolaitoksen johtajan tai johtajattaren vaalille on hankittava asianomaisen piiritarkastajan vahvistus". Nykyään sosiaalialan tehtävien sisältö ja niihin
tarvittava osaaminen ovat kytkeytyneet vuonna 2015 voimaan tulleeseen lakiin sosiaalihuollon ammattihenkilöistä (817/2015), mutta kelpoisuus muun muassa johtotehtävien osalta on edelleen laissa sosiaalihuollon ammatillisen henkilöstön kelpoisuusvaatimuksista (272/2005). Sen mukaan
johtamistehtävien kelpoisuusvaatimuksena asiakastyön ohjausta edellyttäviin johtotehtäviin ovat soveltuva korkeakoulututkinto, alan tuntemus ja riittävä johtamistaito. Tämä laki koskee esimerkiksi pienten laitosten tai asiakaspalveluyksiköiden johtajia, joiden tehtäviin sisältyy niin hallintotehtäviä kuin asiakastyön ohjaustakin, aivan samoin kuin yli vuosisata sitten vaivaistalojen johtajilla. Nykylain mukaan muun muassa sosionomeilla on kelpoisuus näihin tehtäviin. 

Sosiaalityöntekijän ja lähihoitajan koulutusten juuret

Sosiaalityön koulutuksen akateemiset juuret juontavat vuoteen 1928, jolloin kansalaiskorkeakoulussa aloitettiin sosiaalityön ensimmäinen tutkintoon johtava koulutus alun perin korkeakoulutasoisena, yksivuotisena lastensuojelukoulutuksena. Vuonna 1970 aloitettiin Tampereen yliopistossa ylempään korkeakoulututkintoon johtava sosiaalipolitiikan, erityisesti sosiaalihuollon linja, ja vuodesta 1994 alkaen sosiaalityöstä kehittyi tieteenala ja omista lähtökohdistaan määrittyvä yliopistollinen pääaine. Tämä maisteritasoinen sosiaalihuollon koulutus laajensi soveltavien koulutusalojen joukkoa yliopistoissa ja osaltaan purki myyttiä yliopistokoulutuksen painottumisesta ainoastaan teoreettisiin perusteisiin. Akateemisena oppiaineena sosiaalityö tuli rinnastettavaksi esimerkiksi lääketieteeseen, oikeustieteeseen tai psykologiaan juuri professionaalisen painotuksensa vuoksi. Sosiaalityö ymmärretäänkin professioksi (ammatiksi), oppialaksi ja yhteiskunnalliseksi toimintajärjestelmäksi, joka koostuu tutkimuksesta, koulutuksesta ja käytännön sosiaalityöstä sekä näiden keskinäisestä vuorovaikutuksesta.

Lähihoitaja koulutus on sosiaalialan ammatillinen perustutkinto, ja sen kehittymisen merkittävä edistysaskel tapahtui keskiasteen koulu-uudistuksen yhteydessä 1980-luvun alussa, kun koko sosiaaliala pääsi ammatillisen koulutuksen piiriin. Peruskoulupohjainen kouluaste käsitti tuolloin kodinhoitajan, päivähoitajan ja kehitysvammaisten hoitajan (vuoteen 1988 asti puhuttiin vajaamielishoitajasta) tutkinnot. Sosiaali- ja terveysalan peruskoulutusta uudistettiin "505133 "" ja terveysalan aloittamalla vuonna 1993 alojen yhteinen lähi- peruskoulutusta hoitajan perustutkintoon johtava koulutus. Uusi uudistettiin aloittamalla lähihoitajatutkinto korvasi terveysalalla perus— vuonna 1993 alojen hoitajan, yhteinen lähihoitajan, hammashoitajan, jalkojenhoitajan, lastenhoitajan, kuntohoitajan ja mielenterveyshoitajan tutkinnot sekä sosiaalialalla kodinhoitajan, kehitysvammaistenhoitajan ja päivähoitajan tutkinnot. Viimeisimpänä koulutusjärjestelmän tulokkaana on vuonna 2011 alkanut hoiva-avustajan koulutus työvoima-koulutuksena. Hoiva-avustajan koulutus muodostuu kahdesta lähihoitajan tutkinnon osasta (kasvun tukeminen ja ohjaus ja kuntoutuksen tukeminen), joiden lisäksi suoritetaan yksi valinnainen osa jostakin muusta ammatillisesta perustutkinnosta. Samoihin aikoihin 1990-luvulla kun kouluasteen ammatilliset tutkinnot yhdistyivät sosiaali- ja terveysalan lähihoitajatutkinnoksi.



Ammattikorkeakoulujen historia ja sosionomikoulutus

Suomeen ammattikorkeakouluverkosto syntyi kokeilulain (L 391/ 91) perusteella vuonna 1991. Kokeiluvaihe oli käynnissä vuosina 1991—1999, ja ensimmäisiä ammattikorkeakouluja alettiin vakinaistaa vuonna 1995, kun laki ammattikorkeakouluopinnoista astui voimaan. Kokeiluvaiheessa koulutusten sisällöt ja tutkintonimikkeetkin vaihtelivat nopeasti ja koulutuksesta valmistuttiin jopa ilman erityistä tutkintonimikettäkin, jolloin tutkintonimikkeenä oli pitkä litania: sosiaalialalle suuntaava sosiaali— ja terveysalan korkeakoulututkinto. Myös aiempia opistotason tutkintonimikkeitä käytettiin, kuten sosiaalialan ohjaaja tai sosiaaliohjaaja. Ammattikorkeakoulun koulutusohjelmista sosiaalialalle valmistuvien tutkintonimikkeet ovat vuodesta 1999 lukien olleet sosionomi (AMK), geronomi (AMK) ja kuntoutuksen ohjaaja (AMK). Diakonia ammattikorkeakouluissa koulutusohjelma on nimeltään diakoninen sosiaali- ja terveysalan koulutus ohjelma, joka myös johtaa sosionomin (AMK) tutkintoon.

Yksittäisen ammattikorkeakoulun vastuulla on alueellisten osaamistarpeiden täyttäminen ja opetussuunnitelmien laatiminen yhteistyössä sidosryhmien, opiskelijoiden, henkilökunnan ja työelämän kanssa. Ammattikorkeakoulujen keskeisenä piirteenä on työelämälähtöisyys. Työelämäyhteydestä mainitaan myös ammattikorkeakoululaissa (14.11.2014/ 932), jossa
säädetään ammattikorkeakoulun tehtäväksi antaa muun muassa työelämän ja sen kehittämiseen perustuvaa korkeakouluopetusta.

Valtaosa ammattikorkeakouluista on monialaisia, eli niissä tarjotaan koulutusta useilla eri koulutusaloilla. Myös alueellinen tasa-arvo toteutuu niin, että ammattikorkeakoulun toimipisteitä sijaitsee usean eri paikkakunnan alueella. Ammattikorkeakoulujen koulutukset suunnitellaan yhteistyönä työelämän kanssa. Opetus- ja kulttuuriministeriön hallinnonalalla toimii 23 osakeyhtiömuotoista ammattikorkeakoulua. Näiden lisäksi ammattikorkeakoulutusta tarjoavat Ahvenanmaalla Högskolan på Åland ja sisäministeriön hallinnonalaan kuuluva Poliisiammattikorkeakoulu.

Vuodesta 2006 lähtien sosionomin AMK-tutkinnon laajuus on ollut 210 opintopistettä ja kesto 3,5 vuotta. Koulutus rakentuu perus- ja ammattiopinnoista, joihin sisältyy 45 opintopisteen laajuinen käytännön harjoittelu.

Koulutuksen ja työn välisiä suhteita kuvaava käsitteistö on usein kirjavaa. Koulutuksesta puhuttaessa esimerkiksi eri käsitteitä (osaaminen, taitotieto, kompetenssit, kvalifikaatiot, ammattitaito ja asiantuntijuus) käytetään rinnakkain ja samassa merkityksessä. Ammattitaito, kompetenssi eli pätevyys ja kvalitikaatio ovat saman käsiteperheen jäseniä. Käsitteet kompetenssi, osaaminen, ammattitaito ja asiantuntijuus viittaavat eri tasoisina työn hallintaan eri yhteyksissä tai suhteessa tehtäviin.

Osaamisella tarkoitetaan taidon soveltamista sosiaalisessa ympäristössä, kuten työorganisaatiossa. Rychen ja Salganikin (2009) määrittävät osaamisen kognitiiviseksi, eettiseksi, motivoivaksi, sosiaaliseksi ja toiminnalliseksi osaamiseksi. Osaamisella tarkoitetaan myös kaikkia niitä opiskelijan henkilökohtaisia tietoja ja taitoja, joita hänellä on. Ne voivat liittyä harrastuksiin, aikaisempiin opintoihin tai muihin yksilölle ominaisiin kykyihin ja taitoihin. Niitä voivat olla esimerkiksi opiskelijan musikaalisuus, kädentaidot, ryhmänohjaustaidot, liikunnalliset taidot, sosiaalisen median taidot, kielitaito, vuorovaikutustaidot ja niihin liittyvät erilaiset koulutukset tai
luottamustehtävät erilaisissa järjestöissä ja verkostoissa.

Osaamiseen liittyy myös "hiljainen tieto", joka on usein tiedostamatonta ja subjektiivisiin kokemuksiin perustuvaa ymmärrystä ja tulkintaa. Opiskelija voi ajatella nämä taidot liittyy myös
osaksi henkilökohtaista osaamistaan ja hyödyntää niitä tavassaan tehdä sosiaalialan työtä. Vaikka opiskelijalla on monenlaista tietoa ja monia taitoja jo ennestään, koulutus antaa hänelle tukea näiden taitojen arvioimiseen ja edelleen kehittämiseen sekä liittää ne osaksi laajempia kokonaisuuksia (esim. erilaiset teoriat toiminnan taustalla).

Osaaminen jäsentyy korkeakoulukontekstissa eurooppalaiseen tutkintojen viitekehykseen (EQF 2008). Tällöin näkökulmana ovat tiedot, taidot ja pätevyys. Osaamisen tunnistamisen työkalujen avulla opiskelija voi tutkia ja jäsentää omaa osaamistaan eli tutkia sitä, mitä juuri hän osaa. 

Opintojen aikana omaksuttu itseohjautuvuus. 

Opintojen aikana hyödynnettävä osaaminen ei ole vain aikaisempien elämänvaiheiden tulosta, vaan osaamista kertyy kaiken aikaa myös opintojen aikana. Näin tapahtuu esimerkiksi silloin, kun opiskelija tekee töitä opiskelun ohessa. Laaja-alaista osaamista kertyy, vaikka se olisikin eri alalta. 
Tällöin opiskelijalta vaaditaan kykyä tunnistaa ja ohjata omaa osaamistaan. Tarvitaan itseohjautuvuutta. Itseohjautuvuus tarkoittaa sitä, että oppija on vastuullinen oman oppimisprosessinsa ohjaaja. Itseohjautuva opiskelija kontrolloi omaa oppimistaan huomioiden asenteensa, taitonsa ja luonteeseensa liittyvät tekijät. (Fisher, King & Tague 2001.)

Itseohjautuva opiskelija vie opinnoissa tapahtuvaa oppimistaan aktiivisesti eteenpäin mutta osaa hyödyntää myös työssä kertyvää osaamistaan osana tutkintoa ja sen vaatimuksia. Työelämässä itseohjautuvuus tarkoittaa sitä, että työntekijä tunnistaa oman osaamisensa ja siinä ilmenevät puutteet. Hän osaa hakeutua tarvittaessa lisäkoulutukseen tai opiskella asioita itsenäisesti. Opiskelijan opintojen aikana omaksuma itseohjautuvuus säilyy myös myöhemmin työelämään siirryttäessä, jossa siitä on monenlaista hyötyä. Ammattietiikka ja sen ylläpitäminen vaatii myös itseohjautuvuutta. Se edellyttää työntekijöiltä jatkuvaa oppimista ja oman osaamisen tunnistamisen taitoa, jotta asiakassuhde perustuu parhaalle mahdolliselle. Tähän taitoon kehitytään jo opintojen aikana, jolloin opiskelija ottaa vastuun oman osaamisen tunnistamisesta ja sisäistää itseohjautuvan asenteen ja toimintatavan. Opintoja tehdään asiakkaiden parhaaksi, ei vain tutkinnon toivossa. 

Oman osaamisen tunnistamisessa on yksi hyvä keino esimerkiksi opinnollistaminen. Opinnollistaminen tarkoittaa työvaltaisessa ympäristössä (esimerkiksi työpaikalla) hankittavan osaamisen tunnistamista ja sen vertaamista tutkinnon vaatimuksiin (OPS:n sisältö ja tavoitteet). Käytännössä tämä tarkoittaa opiskelijan työssäkäynnissä syntyvän osaamisen yhdistämistä entistä suunnitelmallisemmin osaksi opintoja.

Miksi osaamisen tunnistaminen on tärkeää? 

Se on tärkeää sekä opiskelijan itsensä että myös asiakkaan vuoksi. Se on keskeistä ennen kaikkea siksi, että jos työntekijä ei tunnista omaa osaamistaan, on hänen myös haasteellista tunnistaa sitä, millaista osaamista asiakas tarvitsee. Työntekijöillä tulee olla osana asiantuntijuuttaan kyky tunnistaa myös kollegan osaaminen ja se, millaista osaamista missäkin tilanteessa tarvitaan. 

Työnantajalla ja työntekijöillä itsensä on lisäksi eettinen vastuu toistensa osaamisesta, työntekijöillä on erityisesti silloin, jos tunnistetaan osaamisvajetta, joka voi olla vahingollista asiakkaalle. Lisäksi tarvitaan ammattien välistä osaamisen tunnistamista ennen kaikkea moniammatillisen työn mahdollistamiseksi. On olemassa erilaisia osaamiskartoituksia, joiden avulla voidaan jäsentää ja tunnistaa omassa työssä tarvittavaa osaamista. Osaamisen tunnistaminen ja sen ylläpitäminen on keskeinen osa ammatillisuutta (ks. myös 5 5 Ammattipätevyyden ylläpitäminen ja osaamisen kehittäminen, laki sosiaalihuollon ammattihenkilöistä 817/2015).

Osaamista rakennetaan tänään

Tulevaisuus edellyttää työntekijältä valmiutta oppia uutta, kykyä sopeutua uusiin tilanteisiin ja kykyä hyödyntää yhteistyötä. Lisäksi motivaatiolla, erilaisten taitojen yhdistämisestä syntyvällä moniosaamisella ja merkitysten vertailu- ja yhteistyökyvyllä sekä tulevaisuusajattelulla tulee olemaan keskeinen merkitys tulevaisuuden työelämässä.

Tulevaisuuden taitoina nähdään muun muassa monialaisuus, luova ajattelu, sosiaalinen älykkyys, kulttuurien välinen osaaminen ja virtuaalinen yhteistyö. Myös empatia ja kyky ihmisten arkisten ongelmien ratkaisuun tulevat olemaan keskeisiä tulevaisuuden taitoja. Lisäksi eri työpaikkojen ja alojen rajat ylittävän työn ja verkottumisen monipuolinen edistäminen on nähty tärkeänä ilmiönä.

Työelämässä vaadittava osaaminen on osittain samanlaista alasta ja ammatista riippumatta, vaikka jokaisella alalla on omat vaatimuksensa. Yleiset ja eri aloille yhteiset osaamisvaatimukset voidaan jäsentää laajemmiksi kokonaisuuksiksi. Tällöin puhutaan geneerisistä (tai esimerkiksi transversaalisista) taidoista. Geneeriset taidot ovat taitoja, jotka kehittyvät monissa eri konteksteissa (työelämässä, korkeakouluopintojen aikana ja elämässä yleensä). Tällaisia yleisiä taitoja ovat esimerkiksi luovuus, kriittinen ajattelu, tunneäly, yhteistyökyky ja taito ratkoa ongelmia. 

Transversaaleilla taidoilla tarkoitetaan kaikille aloille yhteisiä taitoja: luonteen taidot, ajattelun taidot sekä tunne-, yhteistyö- ja vuorovaikutustaidot. Taidot voidaan jakaa kolmeen osaan:

    1. Luonteen taidot: motivaatio, itsesäätely, sinnikkyys, uteliaisuus, toiveikkuus, luovuus, innokkuus ja periksiantamattomuus.
    2. Ajattelun taidot: kriittinen ajattelu, analyyttinen ajattelu, oppiminen, aloitteiden tekeminen, systeemiajattelu, tiedonhankinta ja tiedonhallinta sekä luova ongelmanratkaisukyky.
    3. Tunne-, yhteistyö- ja vuorovaikutustaidot.

Tulevaisuuden kompleksisessa työelämässä tarvitaan edellä mainittuja kaikille aloille yhteisiä "perustaitoja". (Lähde: Euroopan komissio 2012; 2013, Euroopan Unioni 2016; Heckman
& Kautz 2012.)

Ammattiin opiskellessaan ja uutta osaamista hankkiessaan opiskelijan on tärkeää tunnistaa oman osaamisensa lisäksi tulevaisuudessa tarvittava osaaminen. Opiskelijan on hyvä oivaltaa elinikäisen oppimisen idea (lifelong learning) eli se, että kerran saavutettu tutkintotodistus on tärkeä pohja tulevaan, mutta sen lisäksi on mahdollista hankkia osaamista, tietoja ja taitoja myös muualta ja liittää ne osaksi omaa tutkintoa ja myöhemmin osaksi omaa ammatti-identiteettiä.

Työelämän muutokset siis haastavat ihmisen omaksumaan elinikäisen oppimisen ajatuksen (Tynjälä 2011). Oppiminen ei rajoitu vain tutkintoon, vaan ihmisen tulee saada opintojensa aikana myös kipinä jatkuvaan oppimiseen, tiedon etsintään, kriittiseen suhtautumiseen tietoon, ideointiin ja
innovointiin sekä olemassa olevan osaamisensa ja sen kehittämiskohteiden arviointiin.

Erityisesti sosiaalialalla vaaditaan kykyä elinikäiseen ja jatkuvaan oppimiseen, sillä työ kytkeytyy vahvasti yhteiskunnallisiin ja poliittisiin muutoksiin ja niiden johdosta muuttuviin lakeihin, säädöksiin ja moniin muihin uudistuviin työtä ohjaaviin ohjeistuksiin. Elinikäisen oppimisen rinnalla on myös ajatus elämän laajuisesta oppimisesta (lifewide learning) ja jatkuvasta oppimisesta. Elämän laajuinen oppiminen tarkoittaa sitä, että oppimista tapahtuu laajasti elämän ei konteksteissa vapaa-ajalla, työssä ja koulutuksessa. Jatkuvalla oppimisella puolestaan tarkoitetaan osaamisen kehittämistä ja uudistamista elämän ja työuran eri vaiheissa.

Näin ajateltuna ammattiin opiskellessa ja omaa ammatillista kasvua ohjatessa on hyvä tuntea erilaiset oppimisen muodot ja kontekstit. Osaamista syntyy monessa paikassa ja tilanteessa ja monin eri tavoin elämän eri vaiheiden aikana. Heikkisen ja Tynjälän (2012) mukaan oppimisen yhteydessä puhutaan formaalista (muodollinen oppiminen esimerkiksi oppilaitoksessa), nonformaalista (muut oppimiseen tarkoitetut instituutiot), informaalista oppimisesta (arkielämän tiedostamaton oppiminen).

Tulevaisuudessa osaaminen vanhenee nopeasti ja muuttuu entistä enemmän kokonaisuuksien ja merkityksien sekä työvälineiden pragmaattiseksi hallinnaksi. Myös osaamisverkoston sekä ymmärrystä auttavien työkalujen merkitys tulee kasvamaan entisestään.

Uusien tietojen ja taitojen oppiminen eli oman osaamisen ylläpitäminen onnistuu elinikäisen ja elämänlaajuisen oppimisen sekä itseohjautuvan asenteen avulla. Monimuotoistuvassa maailmassa myös kansainvälinen osaaminen tulee entistä vahvemmin esille. Muuttuvassa yhteiskunnassa koulutus ei siis yksin voi tarjota valmiita työkaluja ja menetelmiä sosiaalialan työhön, vaan se pikemminkin haastaa opiskelijaa omien arvojen, uskomusten, ennakkoluulojen ja osaamisen arvioimiseen sosiaalialan teoreettisen tiedon pohjalta.

Koulutus tarjoaa opiskelijoille erilaisia näkökulmia, joiden avulla on mahdollista rakentaa itse omaa ammatillista tieto- ja taitoperustaa. Ammattikorkeakouluopinnoissa on kyse yhteisestä tiedon rakentamisesta opettajan, opiskelijan ja työelämän kesken. Lähestymistapa on tällöin työelämä
läheinen oppiminen. Tulevaisuuden työidentiteetti syntyy kyvystä nähdä mahdollisuuksia ja oikeudesta tarttua niihin sekä kyvystä päätellä, mistä osaamisesta on hyötyä — ja sitten hankkia sitä.

Osaaminen ja kompetenssit - koulutukselliset peruspilarit

Osaamisen lähikäsite kompetenssi tarkoittaa työntekijän valmiuksia, kykyjä, taitoja ja ominaisuuksia suoriutua tietyistä tehtävistä. Kompetenssi tarkoittaa yksilön tai yhteisön potentiaalista kykyä selviytyä menestyksellisesti eri tilanteista joko virallisten tai epävirallisten, itse asetettujen tai jonkun muun asettamien kriteerien mukaan. Hanisen (2010) mukaan kompetensseja on jaoteltu monin eri tavoin. Ne on esimerkiksi jaoteltu meta- ja organisaatiospesifisiin kompetensseihin, joista ensimmäisen kuvaamia taitoja voidaan käyttää yli työ- ja tehtävärajojen, kun taas organisaatiospesifit kompetenssit liittyvät tiettyyn organisaatioon tai kontekstiin.

Kvalifikaatiolla tarkoitetaan sitä, että ihminen on koulutuksen kautta saavuttanut sellaisia ominaisuuksia, että hän sopii työhön. Laajimmillaan kvalifikaatiolla tarkoitetaan ihmisen valmiuksia toimia tietyllä tavalla yhteiskunnassa. Työntekijä voi joko omaksua työn kvalifikaatiovaatimukset tai pyrkiä aktiivisesti vaikuttamaan niihin. Kvalifikaation käsite viittaa
kompetenssin käsitteen tavoin koulutustuloksiin, mutta käsitteet eroavat toisistaan siten, että kompetenssi asettaa keskiöön yksilön ja kvalifikaatio puolestaan työn.

Sosionomin tutkinto antaa laajat käytännön perustiedot ja -taidot sekä niiden teoreettiset perusteet sosiaalialan asiantuntijatehtävissä toimimista varten. Opinnot takaavat myös edellytykset sosiaalialan kehityksen seuraamiseen ja edistämiseen, valmiudet jatkuvaan koulutukseen, riittävän kielitaidon, riittävät viestintätaidot sekä alan kansainvälisen toiminnan edellyttämät valmiudet.

Sosiaalialan ammattikorkeakoulujen kansallinen verkosto on jakanut sosiaalialan koulutusohjelman tuottamat kompetenssit kuuteen eri osa-alueeseen (2016):

1. Sosiaalialan eettinen osaaminen: Sosionomi osaa toimia ihmis- ja perusoikeussäännösten, sosiaalialan arvojen ja ammattieettisten periaatteiden mukaisesti. Hän ymmärtää oman ihmiskäsityksensä ja arvomaailmansa merkityksen asiakastyössä ja osaa toimia arvoristiriitoja sisältävissä tilanteissa eettisesti perustellusti. Hän osaa edistää yhdenvertaisuutta ja tasa-arvoa ja osaa asettua yhteiskunnalliselta asemaltaan haavoittuvassa asemassa olevien yksilöiden ja ryhmien puolelle.

2. Asiakastyön osaaminen: Sosionomi osaa luoda ammatillisen vuorovaikutus- ja yhteistyösuhteen sekä arvioida asiakkaan palvelutarpeita. Hän osaa tukea yksilöiden kasvua ja kehitystä sekä perheiden arkea ja perheenjäsenten keskinäisiä suhteita sekä suunnitella, toteuttaa ja arvioida asiakkaan palveluprosessin. Hän tunnistaa hyvinvoinnin suoja- ja riskitekijöitä sekä osaa soveltaa ennalta ehkäisevän työn ja varhaisen tukemisen näkökulmia. Hän osaa ohjata asiakkaita, asiakasryhmiä ja yhteisöjä tavoitteellisesti asiakkaan voimavaroja ja osallisuutta tukien sekä soveltaa ja arvioida asiakastyön teoreettisia työorientaatioita ja menetelmiä. Lisäksi sosionomi osaa toimia asiakastyössä kulttuurisensitiivisesti moninaisuutta tukien sekä edistäen kulttuurien Välistä vuoropuhelua. Sosionomi osaa tehdä ohjaustyötä erilaisissa sähköisissä toimintaympäristöissä, oh-
jata asiakkaita e-palvelujen käytössä sekä arvioida asiakastyötä ja dokumentoida sitä asiakaslähtöisesti.

3. Sosiaalialan palvelujärjestelmäosaaminen: Sosionomi osaa jäsentää hyvinvointiin ja kestävään kehitykseen liittyviä paikallisia ja globaaleja haasteita sekä niiden vaikutuksia sosiaali- ja terveydenhuoltoon. Hän tuntee alan juridisen säädöspohjan ja osaa soveltaa keskeistä lainsäädäntöä sekä hallitsee sosiaali- ja terveydenhuollon sekä kasvatus- ja koulutuspalvelujen järjestämisen ja tuottamisen tavat sekä niiden ohjauksen ja valvonnan. Lisaksi hän tuntee sosiaaliturvan ja hyvinvointipalvelujärjestelmät julkisella, yksityisellä ja kolmannella sektorilla sekä hallitsee sosiaaliturvaohjauksen. Hän osaa sovittaa yhteen palveluita tarvelähtöisesti ja toimia muutoksen eteenpäin viejänä. Lisäksi hän osaa toimia aktiivisena sosiaalialan asiantuntijana ja kykenee perustelemaan asiakkaan etua sekä moniammatillisessa että monialaisessa yhteistyössä.

4. Kriittinen ja osallistava yhteiskuntaosaaminen: Sosionomi kykenee ammatilliseen kriittiseen reflektioon, hän osaa analysoida epätasa-arvoa, huono-osaisuutta sekä hyvinvointia tuottavia kansallisia ja globaaleja rakenteita ja prosesseja sekä ehkäistä syrjäytymistä. Hän kykenee puolustamaan haavoittuvassa asemassa olevien ja vaiennettujen ihmisten etu ja sekä tuomaan poliittiseen päätöksentekoon ja vastuullisille toimijoille tietoa kohtuuttomista elämäntilanteista. Hän tuntee julkishallinnollisen päätöksentekojärjestelmän ja osaa toimia sen toimintaperiaatteiden mukaan. Lisäksi hän osaa edistää kansalaisten osallisuutta ja osallistumisen mahdollisuuksia sekä kykenee vaikuttamistyöhön eri toimijoiden kanssa.

5. Tutkimuksellinen kehittämistyö ja innovaatio-osaaminen: Sosionomi kykenee innovatiiviseen ongelmanratkaisuun ja verkostotyöhön sosiaalialan kehittämisessä Hän osaa kehittää kumppanuuslähtöisesti asiakastyön menetelmiä, työkäytäntöjä sekä palveluprosesseja Hän osaa suunnitella, toteuttaa ja arvioida kehittämishankkeita, soveltaa tutkimus- ja kehittämismenetelmiä toimintakäytäntöjen kehittämiseksi sekä tuottaa ja arvioida tietoa hyvinvoinnin edistämiseksi. Lisäksi hän osaa toimia tutkimus- ja kehittämistyön eettisten periaatteiden ja ohjeiden mukaisesti.

6. Työyhteisö-, johtamis- ja yrittäjäosaaminen: Sosionomi osaa toimia yhteistyökykyisesti monialaisessa tiimissä ja työyhteisössä sekä kansainvälisissä ympäristöissä. Hän osaa toimia työyhteisön lähijohtajana, tuntee keskeisen työlainsäädännön ja edistää työturvallisuutta. Lisäksi hän osaa johtaa itseään sekä edistää omaa ja työyhteisön työhyvinvointia. Hän osaa arvioida työn laatua, tuloksia ja vaikutuksia, tuntee talouden ja strategisen johtamisen merkityksen omassa työssään sekä tuntee sosiaalialan yrittäjätoiminnan perusedellytykset. Yksilön todellinen osaaminen työelämässä rakentuu hänen ominaisuuksistaan ja inhimillisestä pääomastaan, johon kuuluvat muodollinen ja tiedollinen osaaminen. Osaaminen rakentuu edellisten lisäksi työn vaatimuksista, johon kuuluvat viralliset, julkilausutut ja ammattialan edellyttämät ja työssä vaadittavat osaamisalueet. Työhön liittyvillä asioilla, kuten virallisella ja epävirallisena työyhteisöllä, työntekijän autonomian kunnioituksella, osallisuudella ja luontevalla palautteella, on voimakas vaikutus yksilön käyttökompetenssiin.

Osaamiseen kuuluu yksilön ja hänen tekemänsä työn vuorovaikutus, joka koostuu työssä käytössä olevasta osaamisesta. Sosionomien ammattitaito ja pätevyys työmarkkinoilla on hahmotettavissa kokonaisuutena, joka rakentuu yksilön, koulutuksen, koulutusjärjestelmän, työn ja työmarkkinoiden dynaamisista keskinäissuhteista.

”Jenni on harrastanut koko ikänsä taitoluistelua. Lisäksi hän on ohjannut oman harrastamisensa ohella ryhmiä. Lauri on puolestaan soittanut kitaraa lapsuudesta asti. Aloittaessaan sosionomiopinnot he molemmat tunnistavat jo olemassa olevat osaamisensa ja kokemuksensa ryhmien ohjaamisesta tai musikaalisuudesta.” 

Näiden taitojen ja osaamisen lomaan he pystyvät rakentamaan osaamista ryhmien ohjaamisesta ja musiikin merkityksestä sosiaalipedagogisessa kontekstissa. Millaista osaamista sinulla on?

Osaamisen teoreettinen ymmärtäminen on tärkeää, jotta sosionomi voi ymmärtää osaamiseen liittyvien käsitteiden erot. Tätä taitoa tarvitset kuvatessasi omaa osaamistasi muille. Työmarkkinoilla oma osaaminen tulee pystyä viestimään muille toimijoille. Myös moniammatillisuus mahdollistuu yksilöiden oman osaamisen, sen sanoittamisen ja muille ymmärrettäväksi tekemisen kautta.

Sosiaalialan osaajan tulee osata kertoa muille, mitä hän osaa ja millainen osaaminen on hänen erikoisosaamistaan. Joustava (moniammatillinen-)yhteistyö mahdollistuu, kun verkoston eri osapuolet tietävät toistensa vahvuudet. Myös asiakasta voi kiinnostaa työntekijän osaaminen. Ei ole
siis riittävää, että vain tutkintotodistus kertoo osaamisen, vaan muuttuvassa maailmassa sosiaalialan osaajan tulee tunnistaa oma osaamisensa ja siihen liittyvät kehittymistarpeet sekä omaksua kyky jatkuvaan oppimiseen.

Työelämän, elinympäristön j a yhteiskunnan jatkuvat muutokset edellyttävät oman osaamisen tunnistamista ja sen jatkuvaa kehittämistä. 

”Jarkko oli ollut koti-isänä useita vuosia. Hän oli palaamassa takaisin työelämään. Sosiaalialan yksityisyrittäjänä hän huomasi, että viestintä oli siirtynyt monin paikoin sosiaaliseen median ja samaan aikaan asiakassuhteisiin liittyvä viestintä ja tiedonkeruu oli muuttunut entistä säädellymmäksi. Muuttunut työelämä edellytti vahvoja digitaalisia viestintätaitoja sekä lainsäädännön tuntemista. Jarkko osallistui useisiin digitaalisten välineiden ja asiakasrekisterien käyttöönottoon (Twitter, Linkedin, Teams) ja niiden tietosuojaan (GDPR) liittyviin koulutuksiin. Jarkko tunnisti oman osaamisvajeensa ja hankki ajan kohtaista tietoa ja taitoa oma-aloitteisesti, sillä hän oli omaksunut elinikäisen oppimisen asenteen.”

1. Millainen on sosiaalialalla ”hyvä tyyppi', vai onko sellaisia?
Minkälaisia ominaisuuksia sosiaalialalla arvostetaan?

2. Kuvaile kokemiasi tilanteita, joissa työelämän ja koulutuksen
tuottaman osaamisen vaatimukset eivät ole kohdanneet.

3. Millaista osaamista sinulle on syntynyt vapaa-ajalla?

4. Mitä ajattelet elinikäisen ja jatkuvan oppimisen ideasta? Mitä se
tarkoittaa sinulle käytännössä?

Opiskelemaan ja orientoitumaan sosiaalialalle

Ammattikorkeakouluopinnoissa yhdistyvät teoria ja käytäntö. Tällä pyritään vahvaan käytännön osaamiseen, jossa tekeminen osataan perustella tutkitun tiedon avulla. Vahva tietoperusta auttaa tekemään ratkaisuja ja innostaa uusien ratkaisujen löytämiseen. Työn tekemisen lisäksi se auttaa oman työn kriittisessä tarkastelussa ja kehittämisessä.

Ammattikorkeakouluissa korostuu työelämäläheinen oppiminen, mikä tarkoittaa sitä, että työ elämä on vahvasti mukana opinnoissa ja opinnot kytketään työelämään. Se voi tarkoittaa työelämästä tulevia luentoja, sinne tehtäviä projekti- ja kehittämistehtäviä, harjoittelujen integrointia, hankkeistettuja opintoja ja opinnäytetöitä tai opinnollistamista eli opiskelun tarvittavia taitoja,
työelämässä tarvittavia taitoja ja osaamista, esimerkiksi ratkaisujen löytämistä todellisiin haasteisiin.

Opiskelun aloittaminen on iso muutos elämässä. Päätös opiskelemaan lähtemisestä ja opiskelemaan pääseminen ovat merkityksellisiä elämänmuutoksia, olipa ihminen minkä ikäinen tahansa. 
Opiskelun aloittaminen on usein iloinen asia, mutta toisaalta se voi aiheuttaa myös jännitystä ja huolta. Uuteen elämänvaiheeseen ja siihen liittyvään muutokseen saattaa samanaikaisesti kuulua niin ilon ja onnistumisen tunteita kuin epävarmuutta ja ahdistusta tulevasta.

Opiskelijan hetkittäinen oman elämän hallinnan tunteen menettäminen on luonnollista, ja se liittyy erilaisiin elämän prosesseihin, kuten juuri opintojen aloittamiseen. Alku vai olla hämmentävää, sillä opiskelijan voi olla esimerkiksi hankala hahmottaa korkeakouluopiskelun vaatimaa työmäärää (esim. projekti- ja ryhmätyöt). Myöskään opiskelutekniikat eivät vielä ole välttämättä muodostuneet vaatimustason mukaisiksi. Opinnoissa korostuvat itsenäinen työskentely, työelämässä tapahtuva oppiminen ja itsenäinen vastuu laajojen opintokokonaisuuksien (esim.10-15 op) etenemisestä. Toisaalta opiskelutekniikat voivat olla myös hyvin kehittyneet aikaisempien opintojen myötä, jolloin niitä on helppo hyödyntää myös korkeakouluopinnoissa. Pääasia on, että tunnistaa oman tavan oppia ja opiskella korkeakoulussa.

On siis luonnollista, että opiskelijan elämänhallinta saattaa hetkeksi horjua opintojen alkuvaiheessa. Opiskelija saattaa esimerkiksi ihmetellä, miksi tilanteeseen liittyvä myönteinen muutos herättääkin hänessä kielteisiä tunteita. Toisaalta opintojen alku voi sujua myös ilman epävarmuuden tunteita, jolloin opiskelija kokee itsensä innokkaaksi ja itsevarmaksi. Tunteet ovat merkittävä voimavara, kun ne tunnistetaan ja osataan valjastaa osaksi opiskeluprosessia.

Opiskelussa on kyse muutoksesta: luovun jostakin ja saan jotakin uutta tilalle. Muutan asenteitani, uskomuksiani, tietojani ja taitojani. Opiskelun eri vaihteet herättävät monia tunteita. Tunnetaidoilla tarkoitetaan sitä, että ihminen tunnistaa tunteitaan ja hallitsee niiden käytön tarkoituksenmukaisella tavalla kulloisessakin tilanteessa. Opiskelun yhteydessä tämä tarkoittaa opiskelijan tunnetaitoja oppimisprosessien hallinnan suhteen. Kestetään pettymyksiä ja turhautumista ja ollaan valmiita yrittämään sitkeästi eteenpäin.

Elämänhallinnassa on taas kyse mielen, kehon ja sosiaalisten suhteiden hallinnasta. Mielen hallinnassa se tarkoittaa omien ajatusten, pelkojen ja muiden tunteiden hallintaa. Tunnetta siitä, että ihminen voi vaikuttaa omaan toimintaansa, itseään koskeviin tapahtumiin sekä omaan ympäristöönsä.

Opiskelun aloittaminen ja siihen liittyvä elämänmuutos tuovat opiskelijalle haasteen omasta elämänhallinnasta muutoksen aikana. Oman muutoksen ymmärtäminen ja kokeminen voivat auttaa ymmärtämään paremmin myös asiakkaan elämänmuutoksia ja niihin liittyviä tunteita. Toisin
sanottuna myönteiset tuntemukset ja itsevarmuus opintojen aikana voivat kertoa myös siitä, että opiskelijalla on vahva itsehallinta ja coping-keinoja toimia muutosten läpiviemisessä. Joskus taas defenssit saattavat saada yliotteen. Kehittyäkseen sosiaalialan osaajaksi opiskelija voi ammentaa
opiskelun aloittamiseen liittyvistä haasteista kokemuksellista tietoa ja taitoa ymmärtää myöhemmin sosiaalialan muutostyötä.

Oma kokemus haasteellisesta ja uudesta tilanteesta edistää ymmärrystä, myötäelämistä ja kykyä tukea asiakasta hänen muutostilanteessaan. Sosiaalialan työ pitää sisällään muutoksen mahdollisuuden. Ihmisen erilaiset reagointitavat ovat luonnollisia ja henkilökohtaisia. Mikään niistä ei ole oikea tai väärä, vaan ne ovat kaikin puolin yksilöllisiä. Valikoivat coping- keinot elämän muutostilanteissa myötä opiskelija edesauttavat opiskelijaa myöhemmin työelämässä kohtaamaan asiakkaan muutosprosesseja. Perusidea on, että opiskelija osaa tarkastella oman elämänsä muutoksia. Tällöin hän voi mahdollisesti hyödyntää noita kokemuksia myös myöhemmin asiakastyössä tai ainakin osana oman ammatillisen kasvunsa hahmottamista ja ohjaamista. Tämä voi edistää parhaimmillaan toisen asemaan asettumisen tai empatiakyvyn ja myötätunnon kehittymistä. Myös työn kuormittavuuden hallinnantaito on tärkeä työ elämätaito. Oman muutosprosessin myötä opiskelija saa kokemuksia, joita voi myöhemmin hyödyntää asiakastyössään.

Opiskeltavan alan valinta on orientoitumista sosiaalialalle

Ammattiin valikoitumista eli ammatinvalintaa voidaan jo sinänsä pitää elämänmuutoksena. Valikoitumisteorian mukaan ihminen pyrkii valikoitumaan sellaiseen ammattiin, joka vastaa hänen arvojaan, motiivejaan ja intressejään. Arvovalintojen lisäksi mielikuvat vaikuttavat uravalintaan.
Ymmärrettävästi myös monet käytännön asiat vaikuttavat uran ja koulutuspaikan valintaan. Tällaisia voivat olla esimerkiksi oppilaitoksen sijainti, mahdollisuus päästä opiskelemaan ja tulla valituksi, ystävien ja tuttavien kokemukset ja työllistymismahdollisuudet. Mannisen (2017) mukaan sosionomien alalle hakeutumiseen liittyy myös persoonallinen ulottuvuus eli auttamisen merkityksellisyys elämän tavoitteellisena toimintana. Mannisen mukaan (2019) "Sosionomiopiskelijat pitävät tuntemattomien auttamista tärkeänä tavoitteena, mutta he eivät juurikaan tuo esille omia arvojaan auttamisen perustana tai auttamisen laajempia sosiaalisia merkityksiä tarkasteltaessa auttamista elämäntavoitteena tai asiakastyöhön liittyviä merkityksellisiä kokemuksia".

Arvot ovat henkilökohtaisia, ja ne välittyvät vuorovaikutuksessa ihmisten kanssa. Arvot heijastavat myös vallitsevaa yliteiskunnallista tilannetta, aikakautta ja kulttuuria. Ne siirtyvät usein sukupolvelta toiselle, jolloin ne omaksutaan muun muassa kasvatuksen ja vuorovaikutuksen myötä.

Arvot liittyvät yksilön päämääräsuuntautuneeseen käyttäytymiseen: ne ohjaavat hänen valintojaan ja ilmenevät hänen käyttäytymisessään. Toisaalta arvot eivät ole ensikatsomalta kuitenkaan niin itsestään selviä kuin helposti ajatellaan. Keskeisintä kuitenkin lienee, että arvot heijastuvat myös
ammattitaitoisen asiantuntijan työotteessa. Niiden tunnistaminen jo opintojen alkuvaiheessa on tärkeää, koska se auttaa opiskelijaa hahmottamaan itseään ja lisäämään itsetuntemustaan sekä tiedostamaan omia alalle hakeutumisen intressejä matkalla sosiaalialan ammattilaiseksi.

Omia perusteluja ammattialan valinnalle kannattaa pohtia. Miksi valitsin tämän alan? Mitä Sillä tavoittelen? Mitä se minulle merkitsee? Omien valintojen tunnistaminen ja ymmärtäminen edistää myös työhön sitoutumista ja työssä jaksamista. Valinta on ollut harkittu ja tietoinen. Sosiaalialalla tarvitaan laajaa teoriataustaa mutta myös vahvoja käytännöntaitoja. Oman osaamisen tunnistaminen ja siihen liittyvien tieto- tai taitovaatimusten kehittäminen sekä omat arvovalinnat alalle hakeutumisen taustalla ovat ratkaisevan tärkeitä jo opintojen alusta lähtien. 

Opiskeluvalmiudet korkeakoulussa

Opiskelijan ammatillinen kasvu sosionomiksi alkaa jo opintojen alussa. Laajimmillaan voidaan ajatella, että opiskelijan ammatillinen kasvu alkaa jo silloin, kun hän valitsee oman alansa. Asiantuntijaksi kehittymisessä on kyse pitkäaikaisesta prosessista. Alan valinta on ensimmäinen askel.

Sosionominkoulutuksen tavoitteena on luoda kehykset sosionomin ammatillisen kasvun tueksi sekä ohjata ja luoda näkökulmia opiskelijan oman oppimisen ylläpitämiseen myös koulutuksen jälkeen. Sosionomikoulutus tarjoaa opiskelijalle monipuolista teoreettista osaamista (esimerkiksi sosiaalipedagogista, sosiologista, kasvatustieteellistä, psykologista, yhteiskuntatieteellistä, filosofista, sosiaalipoliittista ja sosiaalityön osaamista), mahdollistaa ammatillisia harjoittelujaksoja ja tarjoaa mahdollisuuden harjaantua ammatilliseen keskusteluun.

Koulutuksen myötä harjaannutaan myös yhteiskunnallisen vaikuttamisen keinoihin ja kriittiseen ammatilliseen dialogiin. Koulutus ei kuitenkaan yksin tee valmista ammattilaista, vaan ammattiin kehitytään vaiheittain, monien vuosien tai vuosikymmenten työkokemuksen myötä.

Ammattikorkeakoululain mukaan ammattikorkeakoulussa annettavan koulutuksen tulee vastata alueellisiin yhteiskunnallisiin tarpeisiin yhdessä työelämän kanssa. Tämä vaatii yhteistyötä koulutuksen rakenteen ja sisällön suunnittelussa, harjoittelun toteuttamisessa sekä tutkimus- ja kehittämistoiminnassa.

Ammattikorkeakoulun tavoitteena on vastata yhdessä työelämän kanssa työelämän ja muuttuvan yhteiskunnan ja globaalin ympäristön luomiin haasteisiin kouluttamalla ajan tasalla olevia mutta myös tulevaisuuteen orientoituneita osaajia.

Sosionomin koulutus muodostuu sekä ajankohtaisista että myös tulevaisuudessa tarvittavista tiedoista ja taidoista. Koska sosiaalialan työ on valikoivasti sidoksissa lainsäädäntöön, palvelurakenteeseen ja ajankohtaisiin yhteiskunnallisiin ilmiöihin, ne vaikuttavat jatkuvasti myös sosionomin koulutukseen ja sen muotoutumiseen ajankohtaisia tarpeita vastaavaksi. Pelkkä tutkinnon suorittaminen ei siis tee opiskelijasta valmista sosiaalialan ammattilaista, sillä ammattilaiseksi tai asiantuntijaksi kehittyminen vaatii koulutuksen lisäksi työkokemusta, reflektointitaitoa ja muutososaamista - siis ajassa elämistä ja siihen liittyviin ilmiöihin tutustumista.

Reflektointitaidolla tarkoitetaan oman toiminnan, ajatusten ja tunteiden analysointia ja pohdintaa. Muutososaamisella puolestaan tarkoitetaan sitä, että ammattitutkinnon suorittanut ja työelämään siirtynyt sosionomi on valmistautunut eteen tuleviin muutoksiin, jotka liittyvät työelämän vaatimuksiin ja omaan kouluttautumiseen. Sosiaalialan ammattieettisissä ohjeissa puhutaan sosiaalialan työntekijän vastuusta pitää yllä omaa ammattitaitoaan jatkuvan koulutuksen ja muun ammatillista kehittymistä tukevan toiminnan avulla.

Sosionomin koulutus tarjoaa alalla vaadittavan pätevyyskriteerien mukaisen osaaminen, mutta syvällisempi asiantuntemus saavutetaan vasta työkokemuksen myötä. Oppiminen ei pääty muodollisen koulutuksen sen päättymiseen. Ammatillinen kasvu mahdollistuu, kun sosionomi hallitsee henkilökohtaisetmetakognitiiviset tiedot ja taidot.

Rauste-von Wrightin ja Rauste-von Wrightin (2003) mukaan metakognitiivisilla tiedoilla tarkoitetaan ihmisen kykyä arvioida, mitä hän osaa ja miten muut tulkitsevat hänen viestinsä. Metakognitiivisilla taidoilla puolestaan tarkoitetaan yksilön taitoa käyttää hyväkseen metakognitiivisia tietoja. Metakognitiivisissa tiedoissa ja taidoissa on yksinkertaisimmillaan kyse opiskelijan kyvystä tunnistaa ja arvioida kriittisesti omaan oppimiseensa vaikuttavia tekijöitä.

Nokelaisen ja Ruohosen (2009) mukaan ammatilliseen huippuosaamiseen liittyy yksilön halu ja kyky oppia uusia asioita. Kyse on opiskelijan ymmärryksestä omasta tavastaan oppia, kuten siitä, miten, missä ja milloin hän oppii parhaiten, millaisia oppimisstrategioita hän käyttää tai miten esimerkiksi hänen tunteensa vaikuttavat oppimiseen. Tällöin myös omien opiskelutaitojen ja -strategioiden hallitseminen auttaa oppimisessa ja opiskeluprosessissa.

Opiskelija tunnistaa oman oppimistyylinsä eli sen, miten hän oppii parhaiten. Oppiminen voi tapahtua
    • auditiivisesti eli kuuloaistin avulla
    • visuaalisesti eli näköaistia hyödyntäen
    • kinesteettis-taktillisesti eli tuntoaistin avulla.

Usein aistit integroituvat siten, että oppimistyylejä käytetään yhdessä, toisiaan tukien. Kuitenkin monesti jokin edellä mainituista aisteista on oppimisprosessissa hallitseva. Oppimistyyleihin on olemassa erilaisia testejä, joiden avulla voi saada ymmärrystä omasta tavasta opiskella. Oppimisstrategioilla puolestaan tarkoitetaan opiskelijan lähestymistapaa oppimiseen.

Tunteet vaikuttavat myös oppimiseen (Kukkonen & Marttila 2017). Esimerkiksi tilanteet, joihin liittyy vahvoja tunteita, muistetaan yleisesti ottaen helpommin, kuin tilanteet, joihin ei liity vahvoja tunnekokemuksia. Pääsuuntaukset eli syvä- ja pintasuuntautuneet oppimisstrategiat kertovat
siitä, miten opiskelija lähestyy oppimaansa. Esimerkiksi pintatason oppimisessa yksityiskohtien mieleen painaminen on keskiössä, kun taas syväsuuntautuneessa oppimisessa pyritään ymmärtämään laajasti ja syvällisesti opittavana oleva asia.

Omaan oppimiseen liittyvät pelot, uskomukset ja odotukset saattavat muuttua itseään toteuttaviksi, jos niihin ei kiinnitetä aktiivisesti huomiota. Tällöin oppimiseen saattaa liittyä myös erilaisia oppimiseen liittyviä vääristymiä (Mezirow 1995). Erityisesti aikuisilla saattaa olla taustalla elämän
mukana tuomia erilaisia vääristymiä tai vahvistuneita uskomuksia, joita opintojen aikana tulee tarkastella uudelleen ja kyseenalaistaa. Toisaalta aikuisopiskelijoiden erityisansioina ovat heidän monipuoliset kokemuksensa, joihin opittavia asioita on hedelmällistä peilata.

Myös nuoremmilla opiskelijoilla voi olla joitakin oppimiseen liittyviä vääristymiä, jotka saattavat hidastaa tai haitata oppimisprosesseja. Näitä olisi hyvä pysähtyä tarkastelemaan kysymällä itseltään, onko itsellä mahdollisesti lukkoja, esteitä tai muita haasteita, jotka estävät onnistumisen tai opintojen etenemisen. Joskus voi olla kyse tiedostamattomista tai ehkä jopa epärealistisista lukoista. Näin ei tietenkään aina ole, mutta jos on, on hyvä tiedostaa omat opiskeluun liittyvät varjot ja vääristymät. Olisiko mahdollista uskaltaa onnistua ja nauttia opiskelun tuomasta itseluottamuksesta?

Joskus oppimisen haasteena saattaa olla myös niin sanottu vahvistusilluusio, mikä tarkoittaa sitä, että yksilö havainnoi maailmaa hyvin subjektiivisesti eli vain etsimällä ympäristöstä tukea omille havainnoilleen huomaamatta muita ärsykkeitä.

Oppiminen jäsentyy Marttilan (2012) mukaan prosessiksi, jossa oppija käyttää aiempia tulkintoja uuden tiedon tai taidon omaksumisessa ja pohjana. Syntyy uusi tai korjattu tulkinta, jota jatkossa käytetään toiminnan ohjaajana.

Uudistava oppiminen voidaan jakaa kolmeen vaiheeseen:
    1. Kriittinen reflektio. Tällöin arvioidaan aikaisempia ennakko-oletuksia ja tullaan tietoiseksi omista näkökulmista.
    2. Keskustelu/ pohdinta. Tällöin testataan (esimerkiksi keskustellen] sitä, ovatko uudet, kriittisessä reflektiossa muodostetut näkemykset tosia ja aitoja.
    3. Toiminta. Tällöin sisäistetään uusia näkökulmia ja liitetään ne aikaisempien joukkoon.

Itsesäätely on sosionomin ammatillinen kasvu alkaa jo opiskelun aikana, ja siihen kuuluu myös se, että opiskelija saa ymmärrystä itsestään oppijana monissa erilaisissa oppimisympäristöissä ja konteksteissa. Uuden oppiminen ja opiskelu vaatii sitkeyttä ja itsesäätelyä. Onnistuessaan se tuottaa iloa, vahvistaa itseluottamusta ja monesti antaa myös merkityksellisyyden kokemuksen. Itsesäätely on tärkeää opiskelun kannalta. Sen avulla ihminen kykenee ponnistelemaan ja keskittymään silloinkin, kun ei olisi jaksamista tai motivaatiota.

Itsesäätely tarkoittaa Rohtbartin, Ellisin ja Ponsterin (2011) mukaan prosessia, joka säätelee ihmisen reagointia. Temperamentti on siinä tärkeässä roolissa. Itsesäätelyyn liittyvät vahvasti myös tunteet ja niiden hallinta.

lsacssonin, Raatikaisen ja Ekströmin mukaan (2019) ilman kodin, työpaikan ja kanssaopiskelijoiden tukea, yhteenkuuluvuuden tunnetta ja onnistumisia monet korkeakouluopiskelijat olisivat keskeyttäneet opintonsa. Sosiaalista tukea opinnoilleen on siis suositeltavaa etsiä, jos sitä kokee tarvitsevansa. 

”Opiskelija oli suorittamassa sosionomin opintoja. Hänellä oli opinnoissaan taloustieteen opintoja. Hän oli musikaalinen ja urheilullinen, mutta taloustieteen opinnot eivät olleet hänen vahvuutensa. Hän ei ollut myöskään kokenut tarpeelliseksi haastaa itseään asian tiimoilta. Kyseinen kurssi nousi kuitenkin esille vanhempien opiskelijoiden kanssa keskusteltaessa, ja sitä kautta hän sai itselleen mentorin. Mentorin innoittamana opiskelija halusi ennakkoluulottomasti haastaa itsensä, mutta hän otti myös apua vastaan opintojen suorittamiseksi. Uudella asenteella, itsesäätelyllä ja mentorin avulla hän sai opinnoista loistavan arvosanan ja kiinnostui lisää taloussosiaalityöstä.” 

Tunteiden merkityksen ymmärtäminen osana opiskeluprosessia on osa itsetuntemusta ja siten myös ammatillista kasvua. Tunteiden ymmärtäminen muutosprosessissa (opiskeleminen) edistää tunteiden tunnistamista ja säätelyä myös myöhemmin työelämässä. Ammatillista kasvua tapahtuu opintojen aikana, ja se syventyy asiantuntijuudeksi työvuosien aikana.

Tunteet ovat läsnä niin työssä kuin vapaa-ajallakin, niin opintojen aikana kuin työelämässä asiantuntijana toimiessa. Tunteet ovat myös osa ammatillista kasvua ja myöhemmin osa ammatti-identiteettiä ja asiantuntijuutta. Niiden merkitykseen osana omaa toimintaa, ajatuksia ja päätöksentekoa on hyvä tutustua tietoisesti jo opintojen aikana. Tunteista puhumisen
opettelu jo opintojen aikana edistää kykyä puhua niistä myös valmistumisen jälkeen työelämässä.



Ammatillinen kasvu ja asiantuntijuus

Asiantuntijuudessa yhdistyvät teoreettinen tieto ja käytännön kokemus. Asiantuntijuus rakentuu Heikkisen, Tynjälän ja Jokisen mukaan (2012) neljästä peruselementistä, joita ovat teoreettinen ja käsitteellinen tieto, käytännöllinen ja kokemuksellinen tieto, itsesäätelytieto ja sosiokulttuurinen tieto.

1. Teoreettinen ja käsitteellinen tieto: tieto on formaalia eli muodollista tietoa. Teoreettisen tiedon lisäksi tarvitaan käytännöllistä ja kokemuksellista tietoa.
2. Käytännön tieto: kutsutaan myös "know—how'ksi" tai "taidoksi".
3. Itsesäätelytieto (self-regulative knowledge): sisältää metakognitiiviset ja reflektiiviset tiedot ja taidot. Itsesäätelytiedon avulla ihminen voi säädellä omaa toimintaansa. Asiantuntijuudelle on ominaista vahva oman toiminnan ohjaaminen ja toiminnan reflektointi. Yksilön tietoisuus omista vahvuuksista ja heikkouksista on keskeistä.
4. Sosiokulttuurinen tieto: ilmenee erilaisissa sosiaalisissa ja kulttuurisissa käytännöissä ja toimintatavoissa (esimerkiksi työpaikan kirjoittamattomat säännöt).
(Lähde: Heikkinen, Tynjälä & Jokinen 2012.)

Asiantuntijuus ilmenee selkeimmin silloin, kun ammattilainen ratkaisee arkipäiväisiä haasteita niin, että hänen teoreettinen tietonsa on joustavasti yhdistynyt käytännölliseen kokemukseen. Silloin hänen ei tarvitse erikseen miettiä sitä, mihin (teoriaan) hänen toimintansa ja ratkaisunsa perustuvat.
Asiantuntijuuden yhteydessä puhutaan jaetusta asiantuntijuudesta. Sillä tarkoitetaan asiantuntijoiden yksilöllisten tietojen ja taitojen "sulautumista" uuden osaamisen perustaksi, jolloin jaettu asiantuntijuus mahdollistaa syvällisemmän osaamisen. Jaettu asiantuntijuus tulee esille erityisesti vuorovaikutustyössä (esim. mielenterveystyö, Opetustyö), joissa haasteet ovat monimutkaistuneet. Tällöin tarvitaan entistä enemmän uudenlaisia käsitteellisiä välineitä, moniammatillista yhteistyötä ja vaihtoehtoisia toiminta—ja ajattelumalleja. (Sarja 2011.) 
Asiantuntija on myös valmis kestämään muutoksia ja epävarmuutta ja huolehtimaan parhaansa mukaan jaksamisestaan niiden keskellä.

Ammatillinen kasvu

Ammatillisella kasvulla tarkoitetaan psyykkis-emotionaalista kasvua kohti aikaisempaa laajempaa ammattilaisuutta. Ammatilliseen kasvuun kuuluu yksilön henkiseen, psyykkiseen, sosiaaliseen ja maailmankatsomukselliseen muutokseen liittyviä asioita.

Ammatillinen osaaminen eli eksperttiys voidaan Tynjälän (2008) mukaan nähdä integratiiviseksi ajatteluksi, jossa yhdistyy neljä arjen työssä vaadittavaa osaamisaluetta. Ne ovat a) teoreettinen, b) käytännöllinen ja c) sosiokulttuurinen osaaminen sekä d) itseohjautuvuus.

Ammatilliseen kasvuun voi kuulua myös ajoittaisia pysähdyksiä, jolloin opiskelija ei kyseenalaista omaa toimintaansa, ajattelutapaansa, arvomaailmaansa tai maailmankuvaansa. Ammatillinen kasvu on myös sidoksissa historiallis-yhteiskunnalliseen aikaan, sillä ammatit ja asiantuntemus näyttäytyvät eri tavoin eri aikoina. Yleisenä lainalaisuutena voidaan kuitenkin pitää ammatillisen kasvun prosessimaisuutta ja henkilökohtaisuutta sekä sen sidoksia ammattiyhteisöön. Ammatillinen eksperttiys sisältää muun muassa joustavuuden, hyvät ongelmanratkaisutaidot, luovuuden ja innovatiivisuuden.

Ammatillisen kasvun rinnalla puhutaan myös ammattitaidosta ja asiantuntijuudesta. Ammattitaidolla tarkoitetaan yhteiskunnallisen työnjaon edellyttämää, koulutuksen ja kokemuksen avulla hankittua pätevyyttä toimia tietyssä ammatissa. Ammattitaito käsitteenä on aikaisemmin liitetty vahvasti tekemisen taitoon, jolloin se on liitetty niin sanottuihin käytännöllisiin töihin. 

Asiantuntijuus taas ei määrity ammattitaidon käsitteen mukaisesti niinkään ammatillisen vakanssin mukaan vaan pikemminkin aiheen, tehtävän tai ongelman pohjalta. Asiantuntijuus sisältää teoreettisen osaamisen ja työntekijän oman käytännön kokemuksen lisäksi ammattieettisen ulottuvuuden. Asiantuntijuus voidaan jakaa tieteelliseen ja ammatilliseen asiantuntijuuteen.

Asiantuntijuus ei kuitenkaan ole vain yksilöllinen ominaisuus, vaan sillä on myös kollektiivinen taso. Ihmisten erikoistieto ja käytännön työn pohjalta syntynyt ymmärrys ja niiden monimuotoiset kytkökset toisiinsa ovat asiantuntijuuden perusta. Yksilöiden tuntemat tutut rutiinit, erikoistieto ja käytännön työn pohjalta vakiintunut ymmärrys asioiden monimut kaisista kytköksistä muodostavat perustan asiantuntijuudelle. (Palonen & Gruber 2010.)

Ammatilliseen toimintaan kuuluu oleellisena ammattieettinen pohdinta ja reflektio. Tarvitaan sen hahmottamista, miten opiskelijan omat elämäntavoitteet liittyvät omaan profiiliin tulevana ammattiauttajana. Opiskelijan on hyvä tiedostaa se, miten auttaminen hahmottuu osana oman elämän päämääriä yleisesti ottaen ja millaiset arvot ohjaavat omaa auttamiseen liittyvää toimintaa. Opiskelijan on tärkeä miettiä sitä, millaisia sosiaalisia merkityksiä auttaminen pitää sisällään. Mikäli ammattiauttaminen on osa opiskelijan elämän tarkoitusta, perustellaan auttamista myös sen sosiaaliset ja muihin ihmisiin kytkeytyvät perustelut huomioiden. (Manninen, Kuusisto & Tirri 2019; 2018 a., 2018 b)

Ammatti- identiteetti monimuotoisena prosessina

Ammatti-identiteetti voidaan nähdä ilmiönä, joka määrittää monipuolisesti ihmisen ja työn välistä suhdetta. Siinä yhdistyvät ammattialan yhteiskunnallinen, sosiaalinen ja kulttuurinen käytäntö sekä yksilön itsensä muokkaamat yksilölliset merkitykset. Ammatti-identiteettiin kuuluvat myös ihmisen
käsitykset työn asemasta hänen elämässään, työhön liittyvät arvot ja eettiset tekijät. Ammatti-identiteetin kehittymiseen vaikuttavat yksilöllisten tekijöiden lisäksi yhteisötekijät, kuten sosiokulttuuriset olot, normit ja arvot.

Ammatti-identiteetin kehittymisen yhteisöllisellä ulottuvuudella tarkoitetaan työyhteisön merkitystä ammattilaiseksi ja asiantuntijaksi kehittymisessä. Tämä voi tarkoittaa sitä, että uusi työntekijä omaksuu työyhteisönsä arvoja, asenteita, uskomuksia, näkemyksiä ja kokemuksia ja liittyy
siten työyhteisön historiallisesti värittyneeseen ammatilliseen tarinaan ja tiettyyn ammattikuntaan.

Uusi työntekijä ei kuitenkaan ole vain passiivinen arvojen ja käytäntöjen tai työn toimintamallien omaksuja, vaan myös itse aktiivisesti (tai vain olemassaolollaan) työyhteisön toimintakulttuuriin vaikuttava osallistuja. Identiteetti tarkoittaa sitä, että ihminen tuntee itsensä ja historiansa ja tietää, missä on nyt ja mihin on menossa. Hökän ym. mukaan (2017) ammatillinen identiteetti sitoo ihmisen työhönsä ja viitoittaa sitä, mitä ihminen ammatillisesti tavoittelee. Se määrittelee myös sen, miten ihminen kehittää työtään ja miten hän ylläpitää innostustaan. Ammatillinen toimijuuteen liittyy muun muassa työntekijöiden vaikutusmahdollisuudet, osallisuus, työkäytäntöjen kehittäminen ja ammatti- identiteetin uudistuminen.

Ammatti-identiteetin rakentaminen

Sosiaalisen median (Linkedin, Twitter ym.) avulla luodaan kuvaa itsestä muille myös ammatillisessa mielessä. Sen avulla voi viestiä omaa osaamistaan ja ajatuksiaan ja ottaa kantaa yhteisiin asioihin eli tehdä osaltaan yhteiskunnallista vaikuttamistyötä. Sen avulla käydään ammatillista keskustelua yli ammattialojen tai maantieteellisten rajojen. Sen avulla luodaan verkostoja ja autetaan ihmisiä löytämään tarvittavaa tietoa ja osaamista. Sosiaalisen median avulla viestitään, mutta myös rakennetaan omaa ammatillista identiteettiä. Sen avulla seurataan uutisia, lakialoitteita, hanketapahtumia, koulutustilaisuuksia sekä ajankohtaisia julkaistuja tutkimuksia
ja raportteja. Ammatti-identiteetti muotoutuu suhteessa muihin ammattilaisiin. Siihen kuuluu kyky viestiä omasta osaamisesta ja ammatillisista näkemyksistä. Ammatti-identiteetti ei siten ole vain yksityinen asia, vaan se heijastuu myös ulospäin työntekijän ajatuksina, asenteina ja mielipiteinä.
Se myös voi myös vahvistua tai heikentyä muilta saadun palautteen myötä.

Ammatti-identiteetillä tarkoitetaan yksilöllistä käsitystä ja ymmärrystä omasta am mattilaisuudesta ja itsestä ammattilaisena. Identiteetti on jaettavissa persoonalliseen ja sosiaaliseen identiteettiin. Identiteetissä on kyse yksilön ymmärryksestä siitä, kuka ihminen on (myös suhteessa muihin ihmisiin). Ammatillista identiteettiä muodostaessaan yksilö arvioi itseään suhteessa ammattiinsa: Mihin ammattialaan kuuluu ja mihin sitoudun ja samaistun? Miten alallani ja alani työtehtävissä tulee olla ja käyttäytyä? Miten arvoni liittyvät tuohon alaan? Ammatti-identiteetin eri vaiheissa ihmisen sosiaalinen ja persoonallinen identiteetti ja niiden sisäiset painotukset vaihtelevat. 

Esimerkiksi ammatillisen kehityksen alkuvuosina ammatti—identiteetti rakentuu vahvasti työntekijän työyhteisöön sosiaalistumisen pohjalta, jolloin aloittelijan huomio kiinnittyy työtehtävien "oikein tekemiseen" sekä uusien toimintamallien ja käytäntöjen haltuunottoon. Työ on tällöin lähinnä suorittamista. Tässä vaiheessa omaksutaan myös uuden työyhteisön normit ja tavat tehdä työtä. Myöhemmässä vaiheessa, jolloin edellisen vaiheen tavoitteet on jo saavutettu, työntekijälle jää enemmän aikaa ja tilaa. Tällöin myös persoonallinen ulottuvuus tulee selkeämmin esille ja pohditaan esimerkiksi sellaisia kysymyksiä kuin "Miten minä tätä työtä teen ja mikä minulle on tärkeää?"

Ammatti—identiteetti ei kehity itsestään, vaan sen tueksi tarvitaan ohjausta ja erilaisia pedagogisia ratkaisuja, työvälineitä ja palautetta. Tällaisia ovat esimerkiksi kirjoitustehtävät, keskustelut, esitelmät, oppimispäiväkirjat, blogit ja videot. Niiden avulla mahdollistuu kokemuksellisen tiedon reflektointi ja käsitteellistäminen. Opiskelussa on kyse juuri tästä, uuden tiedon ja taidon integroitumisesta, laajentumisesta ja syventymisestä asiantuntijan käyttövoimaksi arjen tilanteisiin.
Se on jatkuvaa kehittymistä vaativa asia, eikä saavutettava ominaisuus sinänsä. Vuoropuhelu muiden kanssa ja kyky vastaanottaa rakentavaa palautetta (ja antaa sitä itse) edistävät kaikkien osapuolten oppimista. Joskus myös kiitos, arvostus ja innostus lisäävät motivaatiota edistää omaa ja
muiden ammatillisen identiteetin rakentumista. Ammatti—identiteettiin voi
liittyä myös kansainvälinen lähestysmistapa (Raatikainen & Ahokas 2017).

Ammatti-identiteetin kehittyminen

Ammatti-identiteetin kehittymistä voidaan pitää prosessinomaisena, vaikka ammatillista kehittymistä on usein kuvattu vaiheittaisilla kuvauksilla. Vaihekuvaukset ovat järjestelmällisiä kuvauksia kehityskulun eri vaiheista eli siitä, missä järjestyksessä ja millaisten vaiheiden kautta asiantuntemus kehittyy. Vaihekuvauksia voidaankin hieman kritisoida niiden suoraviivaisesta lähestymistavasta, joka muokkaa ja yhtenäistää erilaisia yksilöitä samaan muottiin.

Ammattilaisuuden viisi tasoa voidaan määritellä seuraavasti Dreyfus (2004) mukaan kritisoimaan myös omia intuitiivisia ratkaisujaan.

    1. Aloittelija. Aloittelijan toiminta on useimmiten melko kaavamaista suunnitelmien ja sääntöjen noudattamista.
    2. Kehittynyt aloittelija. Kehittynyt aloittelija tunnistaa jo ongelmatilanteita ja suunnittelee niihin ratkaisuvaihtoehtoja. Kokemuksen myötä aloittelija on harjaantunut kehittyneemmäksi tilanteiden tarkkailijaksi, kun itse perustyö ja tehtävä eivät vie kaikkea huomiota.
    3. Pätevä. Pätevälle toimijalle on ominaista, että hänellä on runsaasti erilaisia ratkaisumalleja ongelmatilanteita varten. Ne muodostavat hierarkioita tietorakenteissa, mutta yksittäisesti niiden käsitteleminen on mahdotonta niiden suuren määrän vuoksi. Myös sitoutumisen ja vastuu omaan työhön lisääntyvät pätevöitymisen mukana.
    4. Taitaja. Taitaja kykenee nopeaan toimintaan. Hän sitoutuu työhönsä vahvasti ja toimii joustavasti. Toiminnanohjaus ja päätöksenteko ovat pitkälti vaistonvaraisia. Myös ydinasioiden tunnistaminen on vaivattomampaa kuin aikaisemmin.
    5. Asiantuntija. Asiantuntija löytää oikeat ratkaisut ja tekee päätöksiä vaistonvaraisesti. Toisaalta hän hallitsee myös kriittisen otteen ja kehittämisnäkökulman asioihin ja pystyy tarpeen mukaan kritisoimaan myös omia intuitiivisia ratkaisujaan.

Asiantuntijan ja aloittelijan toiminnassa ja ajattelussa on huomattavia eroja mutta myös monia yhtäläisyyksiä. Huomattavin ero lienee siinä, että asian tuntijalla tiedot ja taidot ovat jo yhdistyneet melko automaattiseksi toiminnaksi, jolloin hän kykenee ottamaan niitä nopeasti käyttöön ja soveltamaan niitä Hänellä on taustallaan kokemusta erilaisista tilanteista, niiden toistumisesta ja niistä oppimisesta. Noviisi puolestaan joutuu uusiin tilanteisiin lähinnä teoreettisen tietämyksensä pohjalta, sillä hänellä ei ymmärrettävästi ole vielä yhtä laajaa ja monipuolista kokemushistoriaa kuin asiantuntijoilla. Asiantuntijaksi kehittymisessä merkityksellisenä voidaan pitää yksilön
monipuolisia ja toistuvia kokemuksia, mutta myös kokemuksista oppimista analyyttisen pohdinnan avulla. Pelkkä kokemus ei auta oppimaan, ellei kokemusta käsitteellistetä, teoretisoida tai kytketä muuhun aikaisempaan tietoon. Asian- kehittyminen voidaan ajatella oppimisprosessiksi, jossa yksilön omalla aktiivisella oppimisen ohjaamisella on merkittävä rooli. Keskeisin aloittelijan ja asiantuntijan, jossa yksilön välinen ero lienee se, että asiantuntija näkee tilanteet kokonaisuuksina ja aloittelija taas erillisinä asioina.

Vaihemallin lisäksi asiantuntemuksen kehitystä voidaan tarkastella eettisestä näkökulmasta. Vaikka asiantuntemus paikannetaan usein vain yksilöön, ammattieettinen toiminta, harkinta ja päätöksenteko ovat myös asiantuntijayhteisön tunnistettavia ominaisuuksia, jolloin myös yhteisö on vastuullinen eettisistä ratkaisuista. Eettisyys tarkoittaa myös asiatuntijan kykyä ja halua kehittyä sekä sitä, että hän tuntee vastuunsa ja kyseenalaistaa omaa toimintaansa. 

Ammatti-identiteetti ja normit

Ammattilaiselta edellytetään asiallista käyttäytymistä, johon myös kieli liittyy tärkeänä osana. Vaikka asiantuntijat käyttävät keskenään joskus ammattikieltä, se ei saa toimia asiakkaan ulossulkemisen välineenä eikä ylentää asiantuntijaa suhteessa asiakkaaseen. Viestinnän tulee olla ymmärrettävää ja asiallista. Itseltään voi kysyä esimerkiksi seuraavia asioita: Osaanko antaa ja ottaa vastaan rakentavaa palautetta? Osaanko toimia ystävällisesti myös haasteellisissa ja muutosta vaativissa tilanteissa? Osaanko rohkaista, tukea ja kannustaa? Viestinkö myötätuntoisesti ja selkeästi, vai onko viestinnässäni piiloviestintää?

Asiantuntemuksen kehittämisen yleisten periaatteiden tuntemisen tulisi olla opiskelijalle merkityksellistä muun muassa siitä syystä, että se lisää opiskelijan itseymmärrystä oman asiantuntemuksensa kehittymisestä. Erinomainenkaan koulutus ei voi yksistään korvata opiskelijan omaa tiedonrakentamisprosessia ja niitä ajatuksia, oivalluksia, löydöksiä, keksintöjä ja tunteita, joita oppiminen parhaillaan on. Myöskään muilta oppimisen merkitystä ei voi kiistää.

Toisaalta asiantuntemuksen kehittymisen prosessinomaisuus ja vaiheittainen eteneminen voi osaltaan auttaa opiskelijaa ymmärtämään asiantuntemuksen kokonaisvaltaisuutta. Tällöin opiskelija uskaltaa hyväksyä sen, ettei hänen tarvitse olla täysin valmis heti valmistumisensa jälkeen, vaan
ammatillinen asiantuntemuksen kokonaisvaltainen kehittyminen mahdollistuu vasta työkokemuksen myötä. Koulutuksen tehtävänä onkin tarjota opiskelijalle tärkeitä välineitä, joiden avulla hän ohjaa oman ammatti-identiteettinsä ja asiantuntemuksensa rakentumista.

Koulutuksen jälkeen työelämään siirtyminen luo omat haasteensa ammatilliselle kasvulle ja erityisesti asiantuntijaksi kehittymiselle, sillä se tuo mukanaan toimintaympäristön ja sille asetettujen ammatillisten erityiskysymysten kohtaamisen problematiikan. Ihminen sosiaalistuu uuteen työympäristöön, jolloin ammatti—identiteetti hankitaan työyhteisössä, jossa sosiaalistuminen, vuorovaikutus ja oppiminen ovat avainelementtejä (Mahlakaarto 2010).

Vaikka ammattieettiset ratkaisut liitetään yleensä vahvasti tunteisiin, asiantuntijan vahvuus on siinä, että hän osaa eritellä erilaisia eettisiä ratkaisujaan ja toimintaansa ohjaavia ja velvoittavia normeja (esim. lait) omassa toiminnassaan. Hänelle on tyypillistä, että hän ymmärtää omien vaihtuvien tunteidensa, erilaisten tilanteiden sekä niiden seurausten vaikutuksen omaan toimintaansa. Tunteet eivät vaikuta liikaa hänen ammatilliseen toimintaansa ja käyttäytymiseensä tai hänen kielenkäyttöönsä. Ammatti-identiteettiin liittyvä eettisyys tarkoittaa sitä, että työntekijä on toiminnassaan rehellinen itselleen ja toisille ja että hän tietää omat rajansa ja tuen tarpeensa.

Työelämään siirtymisen jälkeen ammatillinen kasvu ei tapahdu tyhjiössä tai itsestään, vaan jokaisen täytyy huolehtia itse ohjaamalla omaa oppimistaan. Ammattilaisella on erityinen eettinen vastuu oman ammatillisen kasvunsa ohjaamisesta, kokemusten sillä hän tekee työtä myös haavoittuvaisten asiakkaiden kanssa. Asiakkaiden haavoittuvaisuus ja herkkyys vaativat sitä sosiaalialan vahvan ja kestävän erityisosaamista, joka kuuluu myös sosionomin ydinosaamiseen. 

Ammatillinen toimijuus rakentuu työpaikan sosiokulttuuristen olosuhteiden ja opiskelijan oman identiteetin välisessä jännitteessä. Toimijuuden kehittyminen työssä tapahtuu Eteläpelto ym. mukaan (2013b) yksilön ja yhteisön rajapinnassa. Kaiken kaikkiaan valmistumisen jälkeen työntekijöiden toimijuuttaan työelämässä tulisi tukea, sillä rajattu toimijuus vaikuttaa kielteisesti työntekijöiden oppimiseen, sitoutumiseen ja työhyvinvointiin (Vähäsantanen 2015).

Sensitiivisyys ja emotionaalisuus ammatillisuuden ytimessä

Tunteet tarttuvat puolessa minuutissa (Nummenmaa 2010). Tämä voi olla positiivista ammateissa, joissa on hyvä olla sensitiivinen ja reagoida toisten ihmisten (asiakkaiden ja potilaiden) tunteisiin ja tarpeisiin. Toisaalta nopeatahtinen tunteiden tarttuminen voi haastaa työntekijät, jos tunteet
vaihtelevat tilanteessa nopeasti eikä niitä tunnisteta tai hallita tilanteeseen sopivalla tavalla. Tunteiden tunnistaminen ja hallinta luo vuorovaikutukseen ja kohtaamiseen tasaisuutta, ennakoitavuutta ja turvallisuutta. Työntekijöiden tunnetaidot ovat tärkeitä, sillä ne voivat parhaimmillaan ehkäistä työssä loppuun palamista ja väsymistä sekä turhia ristiriitoja.

Tunnetaitojen avulla työntekijä kohtaa asiakkaansa kokonaisvaltaisemmin ja eheämmin. Tunteiden liiallinen painaminen taka-alalle taas saattaa aiheuttaa ongelmia jaksamisen kanssa. Tunteiden käsitteleminen, ilmaiseminen ja tulkitseminen vaikuttavat myönteisesti ihmisen kokonaisvaltaiseen hyvinvointiin ja terveyteen.

Tunteiden yhteydessä on kaksi näkökulmaa: kyky omien tunteiden tiedostamiseen ja hallintaan ja kyky tiedostaa toisen ihmisen tunteita (Cherriss ym. 2006). Tunteiden tunnistamista ja hallintaa voi harjoitella jo opintojen aikana. Tunnetaidot voivat kehittyä vain niistä tietoiseksi tulemalla. Se on keskeinen taito sosiaalialalla (Vanhalakka-Ruoho 2014).

Kognitiivisen ulottuvuuden (metataidot, oman osaamisen tunnistaminen ja arvioiminen) ja tunteiden huomioimisen lisäksi opiskelijan on hyvä kiinnittää huomiota myös kokonaisvaltaisemmin itseensä sosiaalialan ammattilaisena. Ammatti—identiteetin näkökulmasta voi itseltään kysyä "Kuka
minä olen suhteessa työhöni ja mitä työssäni tavoittelen?", ja emotionaalisesta näkökulmasta taas voi vastata kysymyksiin "Millainen merkitys tunteilla on työssäni ja miten niiden kanssa työskentelen? Mitä ne minulle merkitsevät sosiaalialan ammattilaisena?"

Itsehoito (self-help) ja itsestä huolehtiminen on tärkeää työssä jaksamisen näkökulmasta. Siihen on tärkeää tutustua jo opintojen aikana. Kognitiivisten tarkastelujen (esim. ajatukset) lisäksi on hyvä tunnistaa omat luonteenvahvuudet ja empatiataidot. Näiden rinnalla tarvitaan kuitenkin myös kykyä tunnistaa mahdolliset omaan jaksamiseen, työhön sitoutumiseen ja motivaatioon liittyvät karikot (esim. myötätuntouupumukseen liittyvät). Itsearviointitaitojen rinnalla omien vahvuuksien tunnistaminen voi auttaa omaan työhön sitoutumisessa. Ammatillisen kasvun ja ammattitaitoinen työotteeseen liittyy työntekijän itsemyötätunto, työssä jaksamiseksi ja asiakkaan tukemiseksi. Asiakas ansaitsee jaksavan ja hyvinvoivan työntekijän rinnalleen. Tämä mahdollistuu, kun työntekijällä on myötätuntoa myös itseään kohtaan; ei esimerkiksi vaadi liikaa itsestään, tai osaa antaa itselleen anteeksi. Hän osaa olla täten myötätuntoinen myös itseään kohtaan. Itsemyötätunto on avain myötätuntoon ja empatiaan toisia kohtaan. Edellisten lisäksi sosiaalialan työntekijä ansaitsee työhyvinvointia arvostavan työilmapiirin ja -ympäristön. Jakamisen, sitoutumisen ja innostuneen ilmapiirin merkitystä sosiaalialan muutostyössä ei voi kiistää.

Positiivisessa psykologiassa korostetaan ihmisen luonteenvahvuuksia hänen elämäntyönsä ja onnellisuutensa lähteinä. Luonteenvahvuuksia ovat esimerkiksi itsesäätelykyky, rakkaus, luovuus, reiluus, sosiaalinen älykkyys, arviointikyky, oppimisen ilo, näkökulmanottokyky, sinnikkyys, rehellisyys, rohkeus, ystävällisyys, ryhmätyötaidot, anteeksiantavuus, kiitollisuus, vaatimattomuus, toiveikkuus ja huumorintaju. (Lähde: Park, Peterson & Seligman 2004; Uusitalo-Malmivaara & Vuorinen 2017.)

Opiskelijan kyky arvioida omaa osaamistaan ja löytää vahvuutensa ovat avaimia itsetuntemukseen ja edellä mainittuihin positiivisiin tuloksiin. Itsetuntemus tukee ammatillista kasvua, työssä jaksamista ja tapaa kohdata asiakas. Tämä luo kokonaisvaltaisen lähestymistavan ihmisyyteen - niin omaan itseen työntekijänä kuin asiakkaaseen.

Sosiaalialaan liittyy merkittäviä kuormitustekijöitä, jotka liittyvät usein työ olosuhteisiin, työn sisältöön, työjärjestelyihin ja työssä tapahtuvaan vuorovaikutukseen. Suomalaisia sosiaalityöntekijöitä kuormittavat erityisesti kiireinen työtahti, suuret asiakasmäärät, työyhteisön ongelmat ja rooliristiriidat työssä. Erityisiä kuormitustekijöitä sosiaalialan työssä ovat myös asiakasvastuu, ongelmanratkaisun monimutkaisuus ja asiakkaiden tunteiden vastaanottaminen ja käsitteleminen. Salon ym. (2016) mukaan työntekijöitä kuormittavat edellisten lisäksi asiakkaiden moniongelmaisuus, joka on lisääntynyt sosiaalipalveluissa viimeisimpien kahden vuosikymmenen aikana.

Työhyvinvoinnilla on vaikutusta työurien pituuteen. Koska sosiaalialan ammattilaiset tarjoavat tukea ja apua asiakkaille erilaisissa potentiaalisesti stressaavissa työympäristöissä, ovat sosiaalialan työntekijät erityisen alttiita työuupumukselle ja sijaistraumatisoitumiselle. Työuupumuksen on todettu olevan yhteydessä stressaaviin työ oloihin, positiiviseen traumaan, resurssien ja tuen puutteeseen. Ilman tehokkaita strategioita stressin ja burnoutin hallitsemiseksi tyytyväisyys työhön ja toisten auttaminen voi vaarantua (Stamm 2010). Asiantuntijuuden ylläpitämisessä ovat tärkeässä asemassa ihmisen itsesäätelyvalmiudet (Nissilä & Paaso 2010). Näitä itsesäätelytaitoja voidaan tietoisesti harjoitella.

Empatia ja itsehoito

Empatia, joka on fysiologisten ja kognitiivisten prosessien yhdistelmä, voi olla työkalu, jolla voidaan auttaa ehkäisemään burnoutia ja sijaistraumatisoitumista. Roslyn Arnold (2014) puhuu empaattisesta älykkyydestä (empathic intelligence). Empaattisesti älykäs ammattilainen osoittaa innostusta ja asiantuntemusta ja hänellä on kyky sitouttaa muut ihmiset toimintaan. He toimivat peileinä muille ihmisille ja sopeuttavat omaa toimintaansa (virittyvät samalla tasolle). He reflektoivat aktiivisesti. Thomsonin (2000) mukaan sosiaalityön kontekstissa empatia liitetään toisen tunteiden ymmärtämiseen oleellisena ammatillisena taitona.

Sosiaalialan ydin on auttamisessa, tukemisessa ja läsnäolossa. Empaattinen työntekijä ei unohda myöskään kollegaansa, esimiestään tai läheisiään. Hyvinvoiva, jaksava ja elämäänsä tyytyväinen työntekijä ei koe empatiaa "lisänä" vaan itsestään selvänä suhtautumistapana ja läsnäolon muotona.
Empatia on hänelle luonnollinen tapa kohdata muut ihmiset.

Empatia on kohtaavan, läsnä olevan työntekijän peruspiirre. Empatiataitoja voi myös kehittää, ja niiden oppimiseen voi saada tukea. Työpaikkakiusaaminen tai minkään muotoinen toisen ihmisen ohittaminen ja syrjintä eivät kuulu terveeseen ja tasapainoiseen sosiaalialan työyhteisöön. Ohittaminen voi joskus olla pientäkin, ei esimerkiksi kutsuta kahville tai tervehditä. Hyvä ja asiallinen käyttäytyminen pitää jo sisällään ripauksen empatiaa.

Empatia, kyky asettua toisen asemaan ja ymmärtää toisen näkökulmaa lähtee omasta itsestä. Armollisuus, kärsivällisyys ja kohtaaminen eivät ole vain julkilausuttuja arvoja vaan tekoja, joissa jokainen tulee huomioiduksi. Jokaisen arvokkuuden kokemus ja työn mielekkyys auttavat haasteellisessa työssä. Empatia tulisi sisällyttää koulutukseen sosiaalialan työntekijän uran eri vaiheissa. Ammatillinen empatia (Qualified Empathy) on taito, jota voi opiskella ja oppia, (Raatikainen, Rauhala & Mäenpää 2017) sen sijaan, että sitä pitäisi itsestään selvänä aikaisemmin työelämässä omaksuttuna asiana.

Ammatillinen itsehoito edistää työssä jaksamista

Ammatillinen itsehoito (self-care) voidaan määritellä taidoksi tai strategiaksi, jolla työntekijä ylläpitää omaan persoonaansa, perheeseensä, tunne-elämäänsä tai henkisiin tarpeisiinsa liittyvää tasapainoa samalla kun huolehtii asiakkaan (tai potilaan) tarpeista. Yksi tärkeimmistä keinoista sen saavuttamiseksi on positiivinen terveydestä huolehtiminen eli tasapainoinen ravinto, riittävä uni, liikunta ja merkitykselliset ihmissuhteet.

Toisaalta myös erilaiset itseilmaisun keinot, kuten kädentaidot, ruoan laittaminen ja ulkona oleilu, ovat tehokkaita keinoja estää myötätuntoväsymistä ja burnoutia (Newell & Nelson-Gardell 2014; Hesse 2002). Työntekijöiden tulisi käyttää McFaddenin ym. mukaan aktiivisia coping—strategioita, kuten tunteisiin keskittyviä coping—metodeja ja tuen saamista kollegoilta, ehkäistäkseen emotionaalista uupumista. Coping-keinoilla tarkoi tetaan ihmisen rakentavia ja tietoisia tapoja huolehtia (psyykkisesti) itsestä (itsesäätely). Tavoitteena on mielen tasapaino haastavassa tilanteessa.

Empatia ei kohdistu vain asiakkaisiin vaan myös työntekijään itseensä tai kollegaan. Työntekijä voi osoittaa empatiaa myös itseään kohtaan. Kyky ymmärtää itseään lisää myös kykyä ymmärtää muita. Tasapaino luo tasapainoa ja harmoniaa. Hyvä ja lämminhenkinen ilmapiiri voi lisätä arvokkuuden ja merkityksellisyyden kokemista. Jo kyky ja halu kuunnella hetki toista ihmistä keskittyneesti, voi olla osoitus empatiasta. Siinä asetutaan toisen asemaan ja mielenmaailmaan ymmärtämällä häntä, mutta kuitenkin omat rajat säilyttäen. Empatian moninaiset vaikutukset ovat kiistattomia - niin
asiakastyössä kuin työyhteisössä. Empatia on osa sosiaalialan työntekijän emotionaalisia taitoja. 

Emotionaalinen kompetenssi tarkoittaa ihmisen kykyä tunnistaa, ymmärtää, ilmaista ja säädellä tunteitaan. Se sisällään sen, miten ihminen reagoi tunteisiin. Ihminen on vastuussa omista tunteistaan ja niiden vaikutuksesta vuorovaikutukseen ja omaan toimintaan. Emotionaalisen kompetenssin lähikäsitteitä ovat emotional intelligence (EQ) ja social emotional learning (SEL). EQ eli tunneäly koostuu Colemanin (1995; 1999) mukaan tunteiden tiedostamisesta ja il
maisemisesta, emootionaalisen ja kognitiivisen tekijöiden yhteydestä sekä tunteiden säätelystä ja hallinnasta.

Emotionaaliseen kompetenssiin liittyy myös emotionaalinen minäpystyvyys (self-efficacy). Saarni (1999) määrittää sen keinoksi, jolloin ihmisen uskoo siihen, että hän pystyy toimimaan hänelle merkityksellisissä tunnetilanteissa. Hän näkee itsensä tuntevana ja kokonaisvaltaisena yksilönä. Lisäksi hän hyväksyy ja hallitsee tunnekokemuksensa.

Sosiaalialalla vahva emotionaalinen kompetenssi on erityisen tärkeää laadukkaan asiakastyön takaamiseksi. Omien ja asiakkaiden vaikeiden tunteiden ja haastavien elämäntilanteiden kannattelu ja myötäeläminen vaativat sosiaalialan ammattilaiselta kykyä eläytyä asiakkaan asemaan. Samalla
se vaatii työntekijältä kykyä huolehtia itsestään. Tällöin pysähtyminen voi auttaa kehoa ja mieltä hidastamaan tahtia ja hiljentymään. Menetelmien, kuten mindfulnessin, joogan, tai meditaation, on todettu auttavan joitakin ihmisiä rentoutumaan. Keinoja on kuitenkin monia, ja jokainen etsii itselleen soveltuvimman tavan, esimerkiksi juoksun, somettamisen, matkustelun, lukemisen, puutarhatyöt, teatterin tai musiikin ym. Vahvaan ammatillisuuteen liittyy kyky huolehtia myös itsestä oman toimintakyvyn ylläpitämiseksi. Hakalan (2019) mukaan itsehoidossa on tärkeää muistaa myös tylsyys, sillä tylsyys tekee tutkitusti hyvää aivoille. 

Myös Ojasen (2017) mukaan hyvinvoinnin ammattilaisen vastuuseen kuuluu omasta hyvinvoinnista huolehtiminen. Samoin kuin sosionomin kiinnostus kohdistuu ihmisten arjen perustalta nousevan hyvinvoinnin tukemiseen, tulee ammattilaisen tunnistaa omassa arjessa vaikuttavat hyvinvointia vahvistavat sekä työn tekoa ja työn ja muun elämän tasapainoa edistävät tekijät. Ojanen tähdentää, että rajan vetäminen on vaikeutunut työelämässä tapahtuneiden muutosten vuoksi. Työn ja muun elämän tasapaino sekä kyky yksityisen ja ei-yksityisen erotteluun on oman elämänhallinnan ja jaksamisen kannalta merkityksellistä, ja se tukee ammatillista kasvua opintojen aikana sekä työssä jaksamista sosiaalialan ammattilaisena.

Työn ja vapaa-ajan yhteensovittamisen ongelmat sekä itselle merkityksellisen vapaa-ajan laiminlyönti sen sijaan voivat johtaa terveyden, erityisesti jaksamisen ja henkisen hyvinvoinnin ongelmiin sekä heijastua kielteisesti perhe—elämään. Ojasen mukaan jo opiskeluaikana on olennaista pohtia oman hyvinvoinnin ylläpitämisen keinoja sekä tehdä tarvittavaa rajanvetoa opiskelun, työn ja vapaa—ajan välille. Hyvinvointia lisää myös aidon elämän tarkoituksen löytäminen, joka toimii sosionomeille puskurina sosiaalipalvelutyön stressitekijöitä vastaan (Manninen 2019).

Reflektiivisyys osana sosionomin ammatillista asiantuntijuutta

Reflektio (reflection) voidaan määritellä yksilön uskomusten ja toiminnan suuntaamiseksi ja ongelmanratkaisuissa käytettävien strategioiden ja menettelytapojen toimivuuden uudelleen arvioimiseksi (Mezirow 1995). Refleksiivisyydellä tunnistamista ja taas tarkoitetaan Tiuraniemen (2002) mukaan ilmaisua sekä niihin itsekohtaista, itseen viittaavaa.. Reflektiivisyys on omien ja sisäisten tilojen havainnointia, tunnistamista ja ilmaisua sekä niihin suhtautumista.

Reflektiivisyyttä voidaan lähestyä monesta näkökulmasta. Usein näkökulmien tieteellinen lähestymistapa ja perusteet jäsentävät myös sitä, miten reflektio määritellään ja miten sen sisältö
ja tavoitteet ymmärretään. Mezirowin ym. mukaan kriittisellä reflektiolla (critical reflection) tarkoitetaan yksilön omien ongelmien asettamistapojen ja merkitysperspektiivien arviointia. Reflektio on toimintaa, jossa yksilö kriittisesti analysoi ja pohtii omaa toimintaansa, sen seurauksia ja perusteita. Tällöin siihen kuuluu omien asenteiden, tunteiden, arvojen, uskomusten, ajatusten ja eettisten ratkaisujen sekä oman toiminnan tarkastelu.

Reflektiivisyydellä on kaksinainen luonne. Ensinnäkin se mahdollistaa syventymisen ja pysähtymisen omien tunteiden, arvojen, ajatusten ja asenteiden äärelle, mutta toisaalta se ohjaa samanaikaisesti myös toiseen suuntaan eli etäisyyden ottamiseen näistä edellisistä. Se mahdollistaa välimatkan ottamisen arkiajattelusta ja ohjaa yksilöä entistä perusteellisempaan toimintatapojen suunnitteluun ja toteuttamiseen.

Ammatillisen kasvun yhteydessä kyse siitä, että opiskelija mieltää reflektion tärkeäksi osaksi omaa kehittyvää ammatillista asiantuntijuuttaan. Tavoitteena on, että opiselija ymmärtää, että ilman reflektiota ammatillinen kasvu saattaa olla hidasta ja vähäistä tai jopa pysähtyä kokonaan. Opiskelijan voi olla myös mahdotonta kehittyä, ellei hän välillä hidasta tahtia ja pysähdy tarkastelemaan, käsitteellistämään ja arvioimaan opiskeltavia asioita ja tapahtumia omakohtaisesti (teoreettisesti ja käytännön näkökulmasta). Reflektiivisyys asiantuntijan työssä tähtää ammatillisen toiminnan tietoiseen tutkimiseen ja kehittämiseen. Reflektiolla on kaksi toiminnan ulottuvuutta. Ne liittyvät yksilön välittömään toimintaan (reflection in action) tai siitä hankittuun kokemukseen (reflection on action). Reflektioon liittyy huolellinen valmistautuminen toimintaan, jolloin siihen kuuluvat abstrakti käsitteellistäminen ja aktiivinen kokeilu.

Sosiaalialan opiskelijalle itselleen reflektio tarkoittaa sitä, että hän on läsnä myös itse itselleen, mikä vaatii myös kykyä ja halua olla keskeneräinen. Hän ymmärtää, ettei hänen tarvitse olla täydellinen vaan hän voi suhtautua avoimesti omaan reflektio on ja sen harjoittelemiseen. Toisaalta opiskelijaa voi auttaa myös ymmärrys siitä, ettei reflektioon ole olemassa mitään valmista toiminta— ja ajattelumallia vaan esimerkiksi opiskelun aikana opettajat, erilaiset opintojaksot, moninaiset oppimisympäristöt ja työharjoittelut antavat avaimia sen harjoittamiseen. Yksi koulutuksen tavoitteista onkin auttaa opiskelijaa hahmottamaan reflektio oleelliseksi osaksi
ammatillisuutta. Opintojen aikana tämä vaatii käytännössä mahdollisuuksia tarkastella monipuolisesti eri ilmiöiden ja oman itsen välisiä suhteita.

Auttamistyön reflektio

Sosionomi-opiskelijan on tärkeää olla reflektion aikana avoin itselleen ja tarkastella itseään myös auttajana. Tämä johtuu erityisesti siitä, että usein auttamistyön vaarana voivat olla auttajan omat varjot tai auttamisen pakko.

Auttamistyöhön päätyminen ja sen valinta ammattialaksi voi olla hyvin tiedostamatonta. Ihminen on ehkä saanut hyvää palautetta joustavuudestaan ja vuorovaikutustaidoistaan. Hän viihtyy ihmisten parissa ja on kiinnostunut ratkomaan ihmisten välisiin suhteisiin liittyviä haasteita. Monet syyt johtavat hakeutumiseen sosiaalialalle (ks. esim. Manninen ym.). Työhön liittyy kuitenkin myös varjoja ja haasteita. Yksi tätä ilmiötä kuvaava käsite on auttamisen pakko.

Auttamisen pakolla tarkoitetaan sitä, että auttajalla voi olla vaikeuksia rajata omaa toimintaansa esimerkiksi siten, että hänen on vaikea ymmärtää, millainen väliintulo tai puuttuminen on kulloinkin tarpeen. Jos auttajan lähtökohtana sosiaalialalle hakeutumiselle on ollut oma tiedostamaton auttamisen pakko tai oman itsensä eheyttäminen, hänen voi olla vaikea kohdata aidosti asiakkaitaan, koska hänen on vaikea antaa heille tilaa.

Toisaalta kohtaaminen voi olla myös etäistä tai nopeaa. Auttamisen pakko kuvaa kuitenkin tiedostamatonta motiivia toimia ilman reflektiota ja omantyön kriittistä arviointia. Lindqvistin (2017) mukaan auttajan tulisi katsoa itsessään ja työssään myös sen pimeää puolta sekä tunnistaa oman roolin ja persoonan synnyttämät haasteet. Varjojen avulla voi nähdä myös valoa. Joskus auttajalla taas voi olla liian kiire "olla vain asiakkaitaan varten", jotta hänen omat virheelliset uskomuksensa poistuisivat asiakkailta saadun myönteisen palautteen ja kiitoksen myötä ja jotta hän voisi kokea itsensä tarpeelliseksi ja tärkeäksi. Tällöin hän on ikään kuin ulkoapäin ohjattavissa ilman kosketusta sisäiseen maailmaansa. Reflektio voi olla tällaisissa tilanteissa avain omaan sisäisen maailman kohtaamiseen. Nivalan ja Ryynäsen (2019) mukaan ihminen voi kehittyä omaksi itsekseen, kun hänet koetaan arvokkaana ja arvokkuudella. Tämän ajatuksen voi yhdistää myös kasvatus- ja sivistystyön ulkopuolelle, työntekijän itsereflektiotaitojen arvioimiseen, tai kollegan tukemiseen. Kollegiaalinen vaan myös yksilön reflektio voi auttaa varjojen ja vaivojen kohtaamisessa. Reflektio ei liity vain tietojen arvioimiseen, vaan myös yksilön henkiseen ja sosiaaliseen osaamiseen. Reflektio ei osaamiseen siis ole ainoastaan omien äskettäisten tekojen pohtimista, vaan laajemmillaan sen avulla on mahdollista kohdata uudesta näkökulmasta myös oma minuus auttajana. Erityisen tärkeää tämä on silloin, jos auttajan ammattitoiminta perustuu tiedostamattomaan tarpeeseen auttaa itse itseään asiakkaiden avulla. Sosiaalisen asiantuntijan erityisosaamisena voidaankin pitää myös sitä, että hän kehittää omaa auttajan minäänsä, jolloin ammattilaisuuden ydin on sekä työntekijän itsensä että toisen ihmisen (autettavan) ihmisyydessä ja sen hyväksymisessä.

Kaiken kaikkiaan reflektiosta on hyvä muistaa, että todellisuudessa ihminen on niin työssään kuin vapaa-ajallakin monien eri asioiden vaikutuksessa mutta samaan aikaan itse aktiivinen oman toimintansa ohjaaja. Uransa alussa olevan sosionomin on myös hyödyllistä tiedostaa, että reflektio on tärkeä osa hänen oppimisprosessiaan ja ammatillista kasvuaan.

Reflektiotaitoon harjaantuminen jo opintojen aikana tarjoaa opiskelijalle erilaisia välineitä ja monipuolista tukea ammatilliseen kasvuun ja ammatti-identiteetin kehittymiseen. Reflektio liittyy laaja-alaisesti oman työn kehittämiseen: 1) aluksi analysoidaan alkutilanne, tämän jälkeen 2) lähdetään jäsennetysti kehittämään työtä (omaa suhtautumista/lisäämään tietoa/jäsentämään työhön liittyviä tunteita) ja lopuksi 3) arvioidaan tilanne sekä tehdään uusia päätelmiä tulevaan. Kyseessä on jatkuvan kehittämisen lähestymistapa.

Ammattikorkeakouluopiskeluun liittyy useita harjoittelujaksoja. Harjoittelujaksot ovat hyviä reflektion mahdollistajia, sillä usein harjoitteluun liittyviin tehtäviin kuuluu teoreettisen tiedon reflektointi käytännön toiminnan kautta. Työelämässä järjestettävät harjoittelujaksot ovat mitä parhain tapa saada monipuolista ymmärrystä ja mahdollisuus soveltaa opittuja asioita teoreettiseen
 tietoon ja teoreettista tietoa käytäntöön. Kehittämisen sykli on harjoitteluissa läsnä. 

Työharjoittelujen aikana opiskelija omaksuu käytännön toimintaa, toimintamalleja, kulttuuria, arvoja ja normeja sekä työntekijöiden ajatuksia omasta työstä työstään. Työharjoitteluissa opiskelija pääsee tutustumaan työelämään ja tulevaan työhönsä ja työkenttäänsä.

Reflektio ja itsearviointi

Reflektio edellyttää myös itsearviointia. Opiskelijalla tulee olla kykyä arvioida toimintaansa. Koska oppiminen on elinikäistä ja jatkuvaa, myös oppimisympäristöt ja oppimisen paikat ja tilat monimuotoistuvat ja etäopiskelu, käänteinen oppiminen ja sosiaalisen median hyödyntäminen ovat oppimisessa arkipäivää. Koska oppiminen laajenee, oppiminen ja osaamisen kehittymisen ohjaaminen ja arvioiminen siirtyvät osittain opiskelijalle itselleen. Se edellyttää kykyä oman osaamisen itsearviointiin sekä asioiden reflektointiin. Tarvitaan itseohjautuvuutta. Herää kysymyksiä muun muassa siitä, mitä minä osaan, miten pidän ammattitaitoani yllä tulevaisuudessa,
miten toimin erilaisissa tilanteissa, mihin toimintani ja ratkaisuni perustuvat, mitä arvostan ja miten se heijastuu tapaani työskennellä sosionomina.

Osaamista, toimintaa, toimintaan liittyviä ratkaisuja ja päätöksenteon perusteluja voi olla joskus hieman hankala sanoittaa ja tuoda esille, jos ei ole itsearvioinnin ja reflektoinnin välineitä. Opiskelija tarvitsee (usein ainakin aluksi) tukea, ohjausta ja välineitä itsearviointitaitojen kehittämiseen. Tämän taidon omaksuttuaan hän osaa ohjata itseohjautuvasti omaa arviointi- ja palauteprosessiaan. McDodanlin mukaan (2010) itsearviointikäytäntöjen harjoitteleminen opettaa opiskelijalle itsetuntemusta, sopeutumiskykyä ja joustavuutta. Parhaimmillaan itsearviointi tarjoaa opiskelijalle tietoa hänen vahvuuksistaan ja kehittämiskohteistaan sekä antaa avaimia reflektioon.

Itsearviointitaitojen kehittäminen mahdollistaa asiantuntijuuden kehittymisen (ja ylläpitämisen) myös opintojen jälkeen. Valmistuttuaan opiskelijan realistinen arvio osaamisestaan, tiedoista ja taidoistaan turvaa niin häntä itseään kuin asiakastakin. Kyky arvioida omaa osaamistaan liittyy työssä jaksamiseen, työssä kehittymiseen sekä kykyyn asettua asiakkaan asemaan. Itsearviointitaito on tärkeä osa asiantuntijuutta.

Itsearviointi kuuluu luonnollisena osana työharjoittelun lisäksi moniin ammattikorkeakouluissa käytettäviin oppimis- ja opiskelumenetelmiin, kuten esimerkiksi projektioppimiseen, käänteiseen oppimiseen, verkko-oppimiseen sekä useimmiten käytettyihin työelämäläheisiin oppimis-, opiskelu-
ja opetustapoihin. Reflektio ei tapahdu tyhjiössä ja itsestään, vaan sen äärelle tulee tietoisesti pysähtyä. Reflektion ja itsearvioinnin avuksi voi luoda erilaisia käytäntöjä ja työkaluja.

OSA 2

Opiskelija

    • osaa jäsentää hyvinvointia ja sosiaalista turvallisuutta luovia tekijöitä
    • tunnistaa ja osaa analysoida syrjäytymisen ja huono-osaisuuden mekanismeja yhteiskunnassa
    • ymmärtää suomalaisen hyvinvointivaltion ja sosiaalipalvelujärjestelmän rakenteen ja sosionomin työn paikan siinä
    • tuntee ammattihenkilöitä koskevan lainsäädännön.

Toimintaympäristö ja palvelujärjestelmä

Maailmankaupan vapautuminen ja globalisaatio, teknologian kehitys ja digitalisaatio, ympäristöongelmat, väestön ikääntyminen ja työelämässä tapahtuneet muutokset ovat muuttaneet hyvinvointivaltion toimintaympäristöä. Lisäksi maahanmuuton ja pakolaisuuden johdosta väestö on yhä monikulttuurisempaa. Järjestelmätasolla muutokset liittyvät sosiaali- ja terveydenhuollon rakenteiden ja palvelujen uudistamiseen, lainsäädännön muutoksiin, palveluita koskeviin vaikuttavuuden haasteisiin sekä tiedon tarpeisiin. Julkisten sosiaali- ja terveyspalveluiden ulkoistaminen on ollut Euroopassa trendinä jo vuosikymmeniä, ja myös Suomessa on tapahtunut samansuuntaista kehitystä. Suomessa ulkoistaminen on koskenut erityisesti tiettyjä sosiaali— ja terveysalan palveluita.

Suomalainen hyvinvointivaltio

Suomalaisen hyvinvointivaltion perustaa alettiin luoda 1930-luvulla, jolloin perustettiin kansaneläke— j a lapsilisäjärjestelmät. Varsinainen läpimurto tapahtui kuitenkin 1960-luvulla, jolloin Suomessa tapahtui merkittäviä yhteiskunnallisia muutoksia ja keskustelu sosiaalihuollosta oli vilkasta. Pekka Kuusen vuonna 1961 ilmestynyt kirja 1960-luvun sosiaalipolitiikka oli julkaisu, joka antoi suuntaviitat hyvinvointivaltion kehitykselle. Kuusi (1961) painotti teoksessaan sosiaalisen vastuun merkitystä kaikilla yhteiskunnan aloilla. Kirjassa todetaan, että inhimilliset, sosiaaliset ja taloudelliset tekijät kietoutuvat yhteen ja vaikuttavat kaikkeen yhteiskunnalliseen kehitykseen.

Vasta 1970- ja 1980-luvuilla alkoi varsinaisesti hyvinvointivaltioprojektin rakentaminen. Aluksi sosiaaliturvajärjestelmä perustui tulonsiirtoihin, ja vasta myöhemmin mukaan tuli palveluideologia ja sen myötä sosiaalipalvelut. Hyvinvointivaltio eli kukoistuskauttaan 1980-luvulla, jolloin
toteutui ajatus yhteiskunnan vastuusta kansalaisistaan. Ajatukseen kuului, että yhteiskunnan ja hyvinvointivaltion tulee taata kansalaisilleen sosiaaliset oikeudet ja tietyt peruspalvelut, kuten koko kansan koulujärjestelmä ja neuvolapalvelut. Hyvinvointivaltio määrittyi valtioksi, jossa taataan valtiovallan toimin sosiaalinen turvallisuus ja hyvinvointi kaikille kansalaisille. Sotien jälkeisellä kaudella sosiaalipolitiikka laajeni universaaliksi, koko kansaa koskevaksi.

Universaalisen mallin esikuvana pidetään yleisesti englantilaisen sir William Beveridgen (1879—1963) vuonna 1942 esittämää laajaa sosiaalipoliittista ohjelmaa Social Insurance and Allied Services eli niin sanottua Beveridge-suunnitelmaa. Sen ydinajatuksena on kansallinen yhtenäisyys, jonka mukaan kaikille kansalaisille tulee taata sosiaalinen turvallisuus läpi elämän. Beveridgen ajatukset saivat tukea muutamaa vuotta myöhemmin T. H. Marshallin (1950) sosiaalisen kansalaisuuden käsitteestä. Sosiaalisen kansalaisuuden ajatukseen kuuluu, että ihmisillä tulee olla oikeus taloudelliseen turvallisuuteen ja yhteiskunnan normien mukaiseen elämään. Tämän toteuttamiseksi tarvitaan hyvinvointivaltiollisia instituutioita. Hyvinvointivaltion kannatuksen vakiintumiseen vaikutti myös kolmas britti, Richard Titmuss. Beveridgeläisen mallin mukaan oikeus palveluihin syntyy kansalaisuuden ja maassa asumisen perusteella. Palvelut rahoitetaan pääosin verovaroin ja tuotetaan pääosin julkisessa järjestelmässä.

Hyvinvointi koostuu useista eri tekijöistä

Pierre Bourdieu (1999) jakaa huono-osaisuuden pieneksi ja suureksi kurjuudeksi. Suurella kurjuudella hän tarkoittaa nälkää, työttömyyttä, köyhyyttä ja oikeusturvan puutteita. Hyvinvointivaltion tehtävänä on poistaa tätä suurta kurjuutta ja turvata toimeentulo, koulutus, terveydenhuolto ja oikeusturva sekä muut ihmisarvoisen elämän edellytykset kaikille kansalaisille. Sen sijaan pienen kurjuuden havaitseminen, mittaaminen ja siihen vaikuttaminen on vaikeampaa. Pieni kurjuus ilmenee pakko pärjäämisenä arjen paineissa ja huono-osaisuutena. Se on ahdistusta, masennusta sekä pahoinvointia, vaikka hyvinvoinnin aineelliset edellytykset olisivat ainakin välttävästi kunnossa. Kyse ei välttämättä ole yhteiskunnallisin mittarein mitattuna köyhyydestä vaan koetusta huono-osaisuudesta. Hyvinvointia määriteltäessä pieni kurjuus paikantuu ennen kaikkea puutteelliseen elämänhallintaan ja elämänlaadun kokemuksiin.

Hyvinvointi koostuu materiaalisesta hyvinvoinnista (raha, asuminen, kuluttaminen), työstä ja koulutuksesta, terveydestä (fyysinen ja psyykkinen), sosiaalisista verkostoista (perhe ja ystävyyssuhteet), sisäisestä elämänhallinnasta ja omista elämänlaatua koskevista kokemuksista. (T HL, Hyvinvoinnin osatekijät)

Eriarvoisuus yhteiskunnassa

Sosiaalialan keskusteluissa on viime vuosina noussut esille kysymys eriarvoisuuden lisääntymisestä yhteiskunnassa. Esimerkiksi Göran Therborn (2014) kytkee eriarvoisuuden yhteiskunnan sosiaalisiin rakenteisiin. Epätasa-arvo estää ihmisen mahdollisuudet täyteen ja merkitykselliseen elämään. Therborn tunnistaa mekanismeja, jotka lisäävät eriarvoisuutta, mutta myös niitä mekanismeja, jotka lisäävät samanarvoisuutta.

Therborn jakaa eriarvoisuuden kolmeen erilaiseen ulottuvuuteen:

    • Ensimmäinen on terveellisiin elintapoihin liittyvä eriarvoisuus (vital inequality). jossa on kyse terveyseroista eri yhteiskuntaluokkien kesken. Osa ihmisistä ei pysty valitsemaan omia ravintotottumuksiaan tai elintapaansa yleisesti.
    • Toinen ulottuvuus on olemassaolon eriarvoisuus (existential inequality). Se liittyy sisällöllisesti vähemmistöryhmien eriarvoisuuteen, kuten etniseen taustaan tai sukupuoleen.
    • Kolmas ulottuvuus on materiaalinen tai resurssien eriarvoisuus,jolla hän viittaa tulotasoon, joka ei mahdollista hyvinvointia eikä esimerkiksi koulutukseen pääsyä.

Näitä kaikkia ei voida suoraan sellaisenaan soveltaa suomalaiseen yhteiskuntaan, mutta elementtejä näistä kolmesta ulottuvuudesta löytyy myös suomalaisesta hyvinvointivaltiosta.

Sosiaalitieteelliset mittarit ja tutkimukset osoittavat, että eriarvoisuus on Suomessa kasvanut, suhteellinen köyhyys ja lapsille ovat tiukentuneet. Eriarvoisuuden kasvaminen on omiaan lisäämään myös eri ryhmien välistä sosiaalista etäisyyttä. Kun hyvä ja huono—osaisten maailmat erkaantuvat yhä kauemmaksi toisistaan, ihmiset menettävät kosketuksensa siihen, minkälaista muiden elämä todellisuudessa on.

Eriarvoistuminen vaikuttaa olevan lisäksi itseään pahentava kierre: mitä suuremmat sosiaaliset etäisyydet ovat, sitä kielteisempiä oletuksia ryhmät tekevät toisistaan. Jos sosiaalista liikkumista on vain vähän, mahdollisuuksien tasa-arvo jää todellisuudessa ohueksi. Ei liene sattumaa, että korkeasti koulutettujen vanhempien lapset suorittavat muita useammin korkeakoulututkinnon tai että pelkän toimeentulotuen varassa elävien vanhempien lapset näyttävät päätyvän itseldn elämään toimeentulotuen varassa.

Tämän kaltainen rakenteellinen ilmiö kyseenalaistaa yhteiskunnan mahdollisuuksien tasa-arvon ideaalin sekä osallisuuden ja merkityksellisyyden toteutumisen, joiden kanssa sosionomi on työssään jatkuvasti tekemisissä.

Sopeuttamisen aika

Samaan aikaan kun hyvinvointivaltio eli kukoistuskauttaan, alettiin puhua hyvinvointivaltion kriisistä. Siirtyminen hyvinvointivaltion laajenemisesta kohti uutta hyvinvointipolitiikkaa on merkinnyt siirtymistä kasvusta karsinnan, rajoittamisen ja sopeuttamisen aikaan. Julkiselle sektorille muotoutuneet uudet hallintorakenteet ovat luoneet pohjaa jatkuvalle julkisten menojen kontrollille ja rajoittamiselle hyvinvointijärjestelmän ja sosiaalisten oikeuksien laajentamisen sijaan. 1990—luvulla alkanut eriarvoistuminen on näkynyt sekä tuloerojen että köyhyyden kasvuna.

Vielä 2010-luvun alussa Suomen tulo erot olivat kohtuulliset moniin muihin maihin verrattuna. Vaikka hyvinvointi on parantunut, toinen samanaikainen kehityssuunta on sosioekonomisten ryhmien välisen eriarvoisuuden kasvu, joka ilmenee lähes kaikilla hyvinvoinnin ja terveyden ulottuvuuksilla.

Heikoimmassa asemassa ovat pitkäaikaistyöttömät, päihde- ja mielenterveysongelmaiset, maahanmuuttajat, yksinhuoltajat, vajaakuntoiset ja vammaiset. Edellä mainitut elämäntilanteet ovat eriarvoisuutta tuottavia tekijöitä. Eriarvoisuudessa ei ole kyse vain pienituloisuudesta, vaan se on
laajempi yhteiskunnallinen ja kulttuurinen ilmiö, joka heikentää terveyttä, itsekunnioitusta ja voimavaroja osallistua aktiivisesti yhteiskunnan toimintaan. Vaikka hyvinvoinnin yleinen tila on kehittynyt suotuisasti maassamme, osoittavat tilastot, että hyvinvointi ei ole jakautunut tasaisesti
väestön keskuudessa.

Tämän päivän hyvinvointikeskustelu kiteytyy usein kahteen kysymykseen, jotka haastavat hyvinvointivaltion olemassaolon. Ensimmäinen haaste liittyy hyvinvointipalveluiden resurssointiin eli siihen, onko meillä "varaa" hyvinvointivaltioon. Taloudellisia arvoja korostavan ajattelun merkitys vaikuttaa viime vuosina kasvaneen. Toinen kysymys liittyy hyvinvointivaltion päämääriin ja jyrkentyneeseen vastakkainasetteluun yksilöllisten ja yhteisöllisten päämäärien välillä. Jälkimmäiseen kytkeytyy myös keskustelu siitä, ketkä ovat yhteiskunnassamme oikeutettuja saamaan hyvinvointivaltion palveluita.

1990-luvun talouskriisin myötä puhe hyvinvointivaltiosta on muuttunut puheeksi hyvinvointiyhteiskunnasta, jossa toivotaan, että hyvinvointi järjestyisi enemmän markkinaehtoisten ratkaisujen sekä yksilön, perheen ja järjestökentän toiminnan avulla. Hilary Cottam (2010) kritisoi perinteistä asiantuntijavaltaan perustuvaa päätöksentekoa. Sen tilalle hän haluaa tuoda sosiaalisissa suhteissa rakentuvan lokaalin hyvinvoinnin, joka perustuu paikallisuuteen ja uusiin käytännön kokeiluihin sekä sosiaalisiin suhteisiin perustuvien toimintatapojen käyttöönottoon.

Sosiaalipoliittinen toimintaympäristö on muuttunut, ja sen seurauksena ovat kasvaneet kansalaisten taloudellinen eriarvoisuus, vaikeasti työllistyvien työttömyys sekä sosiaaliturvan leikkaukset. Lisäksi on siirrytty entistä tiukempaan tarveharkintaan. Tällä tarkoitetaan sitä, ettei kaikille kansalaisille enää mahdollisesti pystytä takaamaan toimeentuloturvaa ja palveluja.

Tarveharkintaisten etuuksien varassa olevat erottautuvat yhä selvemmin muista sosiaaliturvan saajista. Heille viritellään osallisuuden ja integroinnin politiikkaa. Osallisuudella tarkoitetaan sitä, että kaikki ihmiset pystyvät jollakin tapaa vaikuttamaan omaan elämäänsä ja yhteiskunnan oloihin syrjäytymiseen, mutta usein että syrjäytyneet. Köyhyys on kuitenkin syrjäytymistä suppeampi näkökulma, koska siinä on kyse taloudellisista voimavaroista. 

Syrjäytymiseen liittyy sosiaalinen ulottuvuus: ihmiset ovat syrjäytyneet suvusta, naapurustosta, harrastuksista, työmarkkinoista ja muista ihmisten elämää jäsentävistä instituutioista. Yleistäen voidaan sanoa, ettei köyhyys johda välttämättä syrjäytymiseen, mutta että syrjäytyneet ovat lähes aina myös köyhiä.

Hyvinvointia koskevaan keskusteluun on tuotu mukaan aktivointipolitiikka, jota on toteutettu muun muassa työvoimapolitiikan parissa. Kyse on työttömien aktivoinnista ja siitä, että kansalaisille tarjotaan vastikkeellisia etuuksia, velvollisuuksia ja kontrollia. Tämä on osaltaan vaikuttanut
siihen, että vapaaehtoisjärjestöt ja kirkko ottavat koko ajan enemmän vastuuta kansalaisten selviytymisestä. Nähtäväksi jää, missä määrin hyvinvointivaltiomme kehityksessä palataan takaisin aikaisemmin vallalla olleeseen oman vastuun ja velvollisuuksien korostamiseen.

Taloudellisten etuuksien ehdot ovat kiristyneet, mutta myös palvelurakenne on muuttunut laitosvaltaisesta hoidosta kohti avohuollon palveluja. Pääsääntöisesti kyse on siitä, että laitoshuolto on selkeästi kalliimpaa kuin avohuolto. Laitospaikkoja on suljettu, mutta kunnilla ei ole ollut varaa sijoittaa samaa määrää voimavaroja avohuoltoon. Muutos ei kuitenkaan ole ollut pelkästään kielteinen. Sosiaalisektorilla on kehitetty uusia laitoshuollon ja avohuollon palvelujen väliin tulevia palveluja, kuten palveluasumista ja intensiivistä perhehoitoa.

Kestävä hyvinvointi

Luonnonvarojen hyödyntämiseen perustuva talouskasvu on lisännyt kansallista hyvinvointia poistamalla puutetta. Kolikon kääntöpuolena on se, että talouskasvu on samalla tuottanut ympäristöongelmia, jotka haastavat nykyisten ja etenkin tulevien sukupolvien hyvinvoinnin. Tutkijat ovat yksimielisiä siitä, että maapallon ekologinen kantokyky on rajallinen, ja ekologisten ja sosiaalisten ongelmien nivoutuessa yhteen myös hyvinvointivaltion toimintaehdot muuttuvat. Tämän johdosta 2000-luvulla on alettu puhua kestävästä hyvinvoinnista, joka muodostuu elämänlaadusta, kestävästä taloudenpidosta ja tasapainoisesta luontosuhteesta (Hautamäki &
Oksanen 2014).
Elämänlaatu muodostuu onnellisuudesta, hyvistä ihmissuhteista, osallisuudesta ja elämän rikkaudesta.

Kestävä taloudenpito sisältää pitkäjänteisen kasvun, vaurastumisen ja elintason.

Tasapainoisessa luontosuhteessa luonnonvarojen säästeliäs käyttö, uusiutuvien luonnonvarojen suosiminen ja luonnosta nauttiminen ovat tärkeitä elementtejä.

Perinteisesti hyvinvointikeskustelussa hyvinvoinnin on ajateltu perustuvan talouskasvuun. Tämä talouskasvukeskeinen hyvinvointipolitiikka on saanut osakseen yhä kasvavaa kritiikkiä, koska sen sanotaan jättävän huomioimatta kestävän hyvinvoinnin muut osa—alueet, kuten elämänlaadun ja
tasapainoisen luontosuhteen.

Kestävää hyvinvointia on myös hahmoteltu sosiologian professori Erik Allardtin (1955—1991) kehittämän tarveteorian pohjalta. Allardtin esittämään having, loving ja being -jaotteluun on lisätty doing-ulottuvuus, koska erillisenä ulottuvuutena doing huomioi selvemmin ihmisten aktiivisen toiminnan hyvinvoinnin lähteenä. Hyvinvointikäsitys on nimetty HDLB—malliksi ja siinä pyritään kehittämään Allardtin hyvinvointiteoriaa liittämällä hyvinvoinnin ulottuvuudet kestävän hyvinvoinnin tavoitteluun. Ulottuvuudet kuvaavat sitä kokonaisuutta, jonka ihminen tarvitsee voidakseen hyvin. Ohessa on kuvattu sitä, minkälaiseen kestävän hyvinvoinnin sisältöön
eri hyvinvoinnin ulottuvuuksien kohdalla tulisi pyrkiä. (Hirvilammi 2015.)



Sosiaalipalvelujärjestelmä

Sosiaalipolitiikka on monien toimintojen kokonaisuus, jolla julkinen valta valtio ja kunnat — pyrkii edistämään kansalaisten hyvinvointia. Sosiaalipolitiikka on käytäntöjen ja tieteenalan muodostama kokonaisuus, joka perustuu ensisijaisesti yksilöiden velvollisuuksiin ja oikeuksiin. Jokainen Suomessa asuva henkilö vastaa omista veroistaan ja sosiaalivakuutusmaksuistaan sekä saa niiden vastineeksi etuuksia ja palveluja.

Seuraavassa huomio kohdistuu sosiaaliturvan ja ennen kaikkea sosiaalipalvelujärjestelmän tarkasteluun, koska sosiaalipalvelut ovat toimintakenttä, jolla useat sosionomit työskentelevät.

Sosiaaliturva

Suomalainen hyvinvointivaltio tarjoaa sosiaaliturvaa ja sosiaalipalveluita kansalaisilleen. Sosiaaliturvan tehtävänä on turvata ihmisille riittävä toimeentulo ja elämisen taso kaikissa elämäntilanteissa. Sosiaaliturva tarjoaa perustoimeentulon tilanteissa, joissa henkilö ei pysty itse vastaamaan toimeentulostaan. Sosiaaliturva muodostuu sosiaalivakuutuksesta ja sosiaali-
avustuksista, ja kyse on ensisijaisesti erilaisista rahallisista etuuksista. Sosiaalivakuutus kattaa vanhuuden, työkyvyttömyyden, sairauden, työttömyyden, lapsen saamisen, huoltajan menetyksen
tai kuntoutuksen toimeen tulon tarpeet. Sosiaaliturva muodostuu kolmesta työntekijöiden sairauspoissaolojen, perheosasta, jotka ovat vapaiden ja työterveyshuollon kustannuksia.
Perustoimeentulotuki. Sosiaaliavustuksen tehtävänä on korvata täydentävä erityisestä elämäntilanteesta aiheutuvia kustannuksia. Sosiaaliavustukset ovat universaaleja avustuksia, eli ne on tarkoitettu kaikille. Esimerkki sosiaaliavustuksesta on lapsilisä, jota Kela maksaa jokaisesta Suomessa vakituisesti asuvasta lapsesta sen kuukauden loppuun, jolloin lapsi täyttää 17 vuotta.
Oikeus lapsilisään perustuu maassa asumiseen. Universalismi ei kuitenkaan liity kaikkiin sosiaaliavustuksiin, vaan esimerkiksi opintotuen määrään vaikuttavat opiskelijan ja usein myös hänen perheensä tulot.

Oman taloudellisen tuen kokonaisuuden muodostaa toimeentulotuki (laki toimeentulotuesta 30.12.1997/1412). Toimeentulotuki on tarkoitettu henkilön tai perheen viimesijaiseksi taloudelliseksi tueksi, joka kattaa elämän perusmenoja. Suomessa asuva tai oleskeleva henkilö tai perhe voi saada toimeentulotukea, jos tulot ja varat eivät riitä välttämättömiin menoihin, kuten ruokaan ja asumiseen (kela.fi/toimeentulotuki-kokonaisuus). Perustoimeentulotukea haetaan Kelasta ja täydentävää ja ehkäisevää toimeentulotukea kunnan sosiaalitoimesta.

Toimeentulotuki muodostuu kolmesta osasta, jotka ovat perustoimeentulotuki, täydentävä toimeentulotuki ja ehkäisevä toimeentulotuki. Etuuksien tulee olla johdonmukaisia, asiakkaiden kannalta ymmärrettäviä ja eriarvoisuutta sekä huono-osaisuutta ehkäiseviä. Sosiaaliturvan toimeenpanosta huolehtivat Suomessa Kela, kunnat, työttömyyskassat sekä eläke- ja muut vakuutuslaitokset. Osa sosiaaliturvaetuuksista on työntekoon ja ansaittuihin tuloihin perustuvia, ja osa on tuloista tai aiemmasta työskentelystä riippumattomia. Sosiaaliturvan piiriin kuuluvat yleensä Suomessa vakinaisesti asuvat tai täällä työskentelevät henkilöt. Tietyissä tilanteissa myös ulkomailla oleskeleva henkilö voi kuulua Suomen sosiaaliturvan piiriin.

Suomen sosiaaliturvajärjestelmää on rakennettu useiden vuosikymmenten ajan, ja nykyinen järjestelmä näyttäytyy monille kansalaisille vaikeasti hahmottuvana. Tästä syystä sosionomin on hyvä tuntea sosiaaliturvajärjestelmä, vaikka ei sen parissa työskentelisikään, koska hän joutuu työssään ohjaamaan asiakkaita etuuksien piiriin. Sosiaaliturvajärjestelmän uudistamiseen on viime vuosina kohdistunut paineita, ja tarvetta on muun muassa työnteon kannustimien, etuuksien ja työtulon yhteensovittamisen sekä perusturvan riittävyyden uudelleen tarkastelemiseen.

Sosiaalipalvelut

Vuonna 2015 tuli voimaan uusi sosiaalihuoltolaki (1301/2014). Sosiaalihuoltolaissa säädetään sosiaalisen turvallisuuden ja hyvinvoinnin ja osallisuuden edistämisestä. Sosiaalihuollolla on luonteensa vuoksi erityinen rooli eriarvoisuuden ja syrjäytymisen vähentämisessä. Lain päämääränä on tarpeenmukaisten, riittävien ja laadukkaiden sosiaalipalvelujen tarjoaminen kansalaisille yhdenvertaisin perustein. Laki koskee kaikkia asiakkaita lapsista vanhuksiin.

Sosiaalihuoltolain 3§ sosiaalipalveluilla tarkoitetaan kunnallisia sosiaalipalveluja ja niihin sisältyviä tukipalveluja sekä muita toimia, joilla sosiaalihuollon ammattihenkilöt ja muu asiakastyöhön osallistuva henkilöstö edistävät ja ylläpitävät yksilön, perheen ja yhteisön toimintakykyä, sosiaalista hyvinvointia, turvallisuutta ja osallisuutta.

Sosiaalihuoltolaissa määritetään kunnille yleiset linjaukset, joiden mukaan sosiaalihuolto tulee kunnissa järjestää. Sosiaalihuoltolain tarkoituksena on vahvistaa peruspalveluja ja vähentää korjaavien toimenpiteiden tarvetta.
Tuen hakemisen kynnystä pyritään madaltamaan järjestämällä sosiaalipalveluja muiden peruspalvelujen yhteydessä.




Kunnallisina sosiaalipalveluina on järjestettävä (sosiaalihuoltolaki 1301/2014):
. sosiaalityötä
. sosiaaliohjausta
. sosiaalista kuntoutusta
. perhetyötä
. kotipalvelua
. kotihoitoa
. asumispalveluja
. laitospalveluja
. liikkumista tukevia palveluja
. päihdetyötä
. mielenterveystyötä
. kasvatus- ja perheneuvontaa
. lapsen ja vanhemman välisten tapaamisten valvontaa
. omaistaan ja läheistään hoitavan henkilön vapaita (29.6.2016/512)
. muita 11 5:n mukaisiin tarpeisiin vastaavia asiakkaan hyvinvoinnille välttämättömiä sosiaalipalveluja.

Kiireellisenä sosiaalipalveluna tulee järjestää sosiaalipäivystys. Sosiaalipäivystys on välttämättömien ja kiireellisten sosiaalipalvelujen ja muiden tukitoimien järjestämistä siten, että henkilön tarvitsema välitön turva ja huolenpito voidaan antaa erilaisissa sosiaalisissa hätä- ja kriisitilanteissa vuorokaudenajasta riippumatta. Sosiaalipäivystystä on järjestettävä kaiken ikäisille ja kaikille asiakasryhmille.

Lisäksi on joukko erityispalveluja, joista säädetään erityislaeissa. Muun muassa erityislaeissa säädetään vammaispalveluista, lastensuojelusta, koulujen ja oppilaitosten opiskeluhuollon kuraattoripalveluista sekä lastenvalvojien palveluista. Lakien soveltamisen etusijajärjestyksen ratkaisemisessa sääntönä on, että alaltaan rajoitetulla erityissäännöksellä on etusija samaa kysymystä sääntelevään yleissäännökseen nähden.

Erityislakeja ovat:

. vammaisuuden perusteella järjestettävistä palveluista ja tukitoimista annettu laki (380/1987)
. kehitysvammaisten erityishuollosta annettu laki (519/1977)
. toimeentulotuesta annettu laki (1412/1997)
. laki sosiaalisesta luototuksesta (1133/2002)
. laki kuntouttavasta työtoiminnasta (189/2001)
. päihdehuoltolaki (41/1986)
. mielenterveyslaki (1116/1990)
. omaishoidon tuesta annettu laki (937/2005)
. lastensuojelulaki (4171/2007)
. adoptiolaki (22/2012)
. avioliittolaki (234/1929)
. laki lapsen huollosta ja tapaamisoikeudesta (361/1983)
. isyyslaki (700/1975)
. lapsen elatuksesta annettu laki (704/1975)
. lapsen huoltoa ja tapaamisoikeutta koskevan päätöksen täytäntöönpanosta annettu laki (619/1996)
. oppilas- ja opiskelijahuoltolaki (1287/2013).

Yksilön oikeudesta sosiaali- ja terveyspalveluihin on säädetty laeissa eri tavalla. Joidenkin palvelujen turvaamista on pidetty niin tärkeänä, että yksilölle on säädetty subjektiivinen eli jokaiselle kuuluva oikeus saada palvelu. Tällaisia palveluja ovat esimerkiksi eräät vammaispalvelut ja kiireellinen sairaanhoito.

Suuri osa sosiaali— ja terveyspalveluista on kuitenkin määrärahasidonnaisia. Tämä tarkoittaa sitä, että yksilöllä on oikeus palveluun kunnan määrärahojen rajoissa. Edelleen jokaisella kunnassa oleskelevalla henkilöllä on oikeus saada kiireellisessä tapauksessa yksilölliseen tarpeeseen perustuvat sosiaalipalvelut siten, ettei hänen oikeutensa välttämättömään huolenpitoon ja toimeentuloon vaarannu.

Asiakaslähtöisyys arvoperustana

Asiakkaan tarpeet Sosiaalihuoltolain (1301/ 2014) keskeisenä sosiaalipalvelujen arvoperustana on asiakaslähtöisyys. Asiakasjärjestämisen tarpeet ovat sosiaalipalvelujen järjestämisen perustana. Asiakas kohdataan ihmisarvoisena yksilönä. Asiakaslähtöisyyden keskeisenä perusteena on se, että palvelut järjestetään asiakkaan tarpeista lähtien mahdollisimman toimiviksi. Asiakaslähtöisessä toiminnassa asiakas osallistuu itse alusta lähtien palvelujen suunnitteluun yhdessä palvelun tarjoajien kanssa.

Sosiaalipalveluja on järjestettävä:
. tueksi jokapäiväisestä elämästä selviytymiseen
. asumiseen liittyvään tuen tarpeeseen
. taloudellisen tuen tarpeeseen
. sosiaalisen syrjäytymisen torjumiseksi ja osallisuuden edistämiseksi
. lähisuhde- ja perheväkivallasta sekä muusta väkivallasta ja kaltoinkohtelusta aiheutuvaan tuen tarpeeseen
. äkillisiin kriisitilanteisiin liittyvään tuen tarpeeseen
. lapsen tasapainoisen kehityksen ja hyvinvoinnin tukemiseksi
. päihteiden ongelmakäytöstä, mielenterveysongelmasta sekä muusta sairaudesta, vammasta tai ikääntymisestä aiheutuvaan tuen tarpeeseen
. muuhun fyysiseen, psyykkiseen, sosiaaliseen tai kognitiiviseen toimintakykyyn liittyvään tuen tarpeeseen
. tuen tarpeessa olevien henkilöiden omaisten ja läheisten tukemiseksi.

Palvelujen tarve arvioidaan tekemällä palvelutarpeen arviointi. Jokaisella on oikeus saada palvelutarpeen arviointi, jollei sen tekeminen ole ilmeisen tarpeetonta. Arviointia tehtäessä asiakkaalle on selvitettävä hänen yleis- ja erityislainsäädäntöön perustuvat oikeutensa ja velvollisuutensa.

Palveluntuottajat

Nykyisin julkinen, yksityinen ja kolmas sektori tuottavat sosiaalipalveluita. Puhutaan welfare-mix-mallista. Julkinen sektori tarkoittaa valtiota ja kuntia. Kolmannen sektorin toimijoita ovat muun muassa järjestöt, yhdistykset, osuuskunnat ja säätiöt. Niille on ominaista, että ne eivät tavoittele taloudellista voittoa ja että niiden toiminta perustuu vapaaehtoisuuteen. Ne tuottavat palveluita, tekevät vaikuttamistyötä ja organisoivat vapaaehtoista vertaistukitoimintaa. 2000-luvulla monet kolmannen sektorin toimijat ovat yhtiöittäneet palvelutoimintansa. Hyvinvointipalvelujen tuottajana ja turvaajana kolmannen sektorin rooli onkin kasvanut. Edelleen eräät palvelut ovat suuressa määrin järjestöjen tuottamia.

Yksityinen sektori koostuu alan yrittäjistä ja yksityisistä palveluja tarjoavista liikeyrityksistä. Yksityisen sektorin osuus sosiaali- ja terveyspalvelujen tuotannossa on 2000-luvun aikana jatkuvasti kasvanut. Yksityiset palveluntuottajat tuottavat runsaan neljänneksen kaikista sosiaali- ja terveyspalveluista. Esimerkiksi lasten päivähoitopalvelujen ja ikääntyneiden hoivapalvelujen tuotannosta yksityisten yritysten tarjoamat palvelut muodostavat jo merkittävän osan.

Yleisimpiä yksityisiä sosiaalipalveluja ovat
. tuki- ja palveluasuminen
. tehostettu palveluasuminen
. kotipalvelut.


Kunnat hankkivat ostopalveluina yksityisiltä palveluyrityksiltä niitä lakisääteisiä palveluita, joita niiden on järjestettävä. Kunnan rooli palvelun järjestäjänä onkin muuttunut tuottajasta tilaajaksi. Kunnan nykyiset resurssit eivät yksinkertaisesti riitä kaikkien palvelujen tuottamiseen. Palveluita on
halvempi ostaa kuin itse tuottaa. Ilmiöstä käytetään nimitystä palvelujen ulkoistaminen. Yksityiset sosiaalipalvelut täydentävät kunnallisia palveluja ja tarjoavat niille vaihtoehtoja. Yksityiset palveluntuottajat, lähinnä yritykset, järjestöt ja säätiöt, voivat myydä palvelujaan joko kunnille ja kuntayhtymille tai suoraan asiakkaille. Kunnalla on palvelun järjestäjänä ja tilaajana kuitenkin lakisääteinen velvollisuus valvoa yksityisiä palveluntuottajia.

Sosionomi työelämässä

Sosionomi on laillistettu ammattihenkilö

Vuonna 2016 voimaan tullut laki sosiaalihuollon ammattihenkilöistä säätää sosiaalihuollon ammattihenkilöiden oikeudesta harjoittaa ammattiaan. Ammattihenkilölain tarkoitus on edistää asiakasturvallisuutta sekä sosiaalihuollon asiakkaan oikeutta saada laadultaan hyvää sosiaalihuoltoa
sekä hyvää kohtelua. Työn laatu varmistetaan ammattitoiminnan edellyttämällä koulutuksella sekä ammattitoiminnan valvonnalla. Asiakasturvallisuus käsitteenä tarkoittaa yleisesti, että palvelut järjestetään ja toteutetaan siten, että asiakkaan fyysisen, psyykkisen, sosiaalisen ja taloudellisen
turvan oikeudet toteutuvat.

Sosiaalihuollon ammattihenkilölain perusteella ammattihenkilöt on jaettu laillistettuihin ja nimikesuojattuihin ammattihenkilöihin. Sosiaalialalla laillistettuja ammattihenkilöitä ovat sosiaalityöntekijä, sosionomi, geronomi ja kuntoutuksen ohjaaja. Nimikesuojattuina toimivat lähihoitaja, kodinhoitaja ja kehitysvammaistenhoitaja.

Laillistetut ja nimikesuojatut ammattihenkilöt sosiaalialalla

Laillistettu ammattihenkilö: sosionomi, sosiaalityöntekijä, geronomi, kuntoutuksen ohjaaja.  Laillistettu ammattihenkilö on oikeutettu toimimaan asianomaisessa ammatissa ja käyttämään asianomaista ammattinimikettä. Hänellä on Valviran myöntämä ammatinharjoittamisoikeus ammattiinsa.

Työnantaja ja jokainen kiinnostunut voi tarkistaa sosionomin ammattioikeuden Suosikki-rekisteristä.

Nimikesuojattu ammattihenkilö: lähihoitaja. Nimikesuojatun ammattihenkilön ammattinimikkeistä ja niiden edellyttämästä koulutuksesta säädetään valtioneuvoston asetuksella. Nimikesuojatun ammattinimikkeen käyttöoikeuden edellytyksenä on lisäksi, että henkilö on merkitty keskusrekisteriin nimikesuojattuna ammattihenkilönä. Nimikesuojatun ammattihenkilön tehtävissä voi toimia muukin henkilö, jolla on riittävä koulutus, kokemus ja ammattitaito, mutta hän ei voi
toimia nimikesuojatulla ammattinimikkeellä. Valtioneuvoston asetuksella säädetään nimikesuojatun ammattihenkilön tehtävissä toimivalta muulta henkilöltä vaadittavasta riittävästä koulutuksesta.

Ammattihenkilölaki perustuu nykyisiin koulutuksiin. Lain siirtymäsäännöksillä on turvattu kunkin opiskelijasukupolven ammatillisen kelpoisuuden säilyminen koulutusten muutoksissa. Sosionomien ammattikehityksen osalta on historiallisesti kiinnostavaa, että vasta vuonna 2005 laki sosiaalihuollon ammatillisen henkilöstön kelpoisuusvaatimuksista otti huomioon sosiaalialan vahvasti jo 1990-luvulla uudistuneen koulutusrakenteen. Tätä ennen kelpoisuusasetuksissa ei esimerkiksi lainkaan tunnettu ammattikorkeakoulututkintoja eikä sosionomia. Sosiaaliohjaus määriteltiin ensimmäisen kerran omaksi erilliseksi ammatillisen osaamisen tehtäväkokonaisuudeksi sosionomi (AMK) -tutkinnon suorittaneille sosiaalityön ja lähihoidon rinnalle vasta vuoden 2005 kelpoisuuslaissa. Vuodesta 2016 sosionomi on ollut laillistettu ja nimikesuojattu ammatti.

Laillistetun ammattihenkilön ammattiin, myös tilapäisiin tehtäviin, tulee aina ensisijaisesti palkata pätevä henkilö. On kuitenkin tilanteita, joissa ei ole saatavissa työhön pätevää henkilöä. Saatavuus todetaan muun muassa laittamalla tehtävä julkiseen hakuun. Jos hakijoiden joukossa ei ole päteviä hakijoita, tehtävään voidaan harkita palkattavaksi tilapäisesti korkeintaan vuoden ajaksi kerrallaan hakija, jolla ei kelpoisuutta vielä ole. Työnantajan velvollisuutena on arvioida tapauskohtaisesti esimerkiksi opiskelijan valmiudet ja se, millaisten tehtävien hoitamiseen hänellä on riittävät edellytykset. Työnantajan on varmistettava, että opinnot ja niihin liittyvä käytännön harjoittelu tai muu vastaava käytännön kokemus sosiaalihuollon tehtävistä on suoritettu hyväksytysti. Tilapäisesti palkattavalle opiskelijalle on lisäksi nimettävä ohjaaja, jonka johdon ja valvonnan alaisena opiskelija työskentelee. Ohjaajan on seurattava, ohjattava ja valvottava opiskelijan toimintaa ja puututtava viipymättä mahdollisesti ilmeneviin epäkohtiin.

Sosiaalihuollon ammattihenkilöiden yleinen ohjaus ja valvonta kuuluu Sosiaali- ja terveysministeriölle. Valvira puolestaan valvoo valtakunnallisesti sosiaalihuollon ammattihenkilöiden ammattitoimintaa. Aluehallintovirasto ohjaa ja valvoo sosiaalihuollon sosiaali- ja mattihenkilöiden toimintaa toimialueellaan. Lisäksi valvontatehtävää varten on Valviras-
sa valvontalautakunta, jonka kokoonpanosta ja tehtävistä säädetään asetuksella. Luonnollisesti ammattitoimintaa valvotaan paikallisesti ja työpaikoilla työnantajan ja palvelun tilaajan toimesta.

Sosiaalihuollon ammattihenkilölakia sovelletaan julkisen ja yksityisen työnantajan palveluksessa oleviin sekä itsenäisinä ammatinharjoittajina toimiviin sosiaalihuollon ammattihenkilöihin. Keskeinen soveltamisalaan liittyvä tekijä on se, että ammattihenkilö työskentelee sosiaalihuollon tehtävissä. Tämä tarkoittaa, että hän joko tekee työtään jonkin sosiaalihuoltolain määrittämän palvelun tai asiakasryhmän kanssa tai että hän soveltaa tehtävässään sosiaalihuoltolakia. Näin esimerkiksi hallinnollisesti terveydenhuollossa työskentelevä sosionomi kuuluu lain soveltamisen piiriin. Vastaavasti myös koulun oppilas- ja opiskelijahuollon kuraattorin ja vastaavan kuraattorin tehtävät sisältävät sosiaalihuollon soveltamista, vaikka työpaikka hallinnollisesti kuuluukin opetus- ja sivistystoimen toimialaan.

Varhaiskasvatuslaki astui voimaan 1.9.2018. Se säätää nykyisin varhaiskasvatuksen tehtävissä toimivien kelpoisuudet. Nyt työssä jo olevat sosionomit, joilla on sosionomi (AMK) -tutkinnossaan sisältyneenä yhteensä vähintään 60 opintopistettä sosiaalipedagogiikan ja varhaiskasvatuksen opintoja, ovat kelpoisia varhaiskasvatuksen opettajiksi koko työuransa ajan samoin kuin sosionomi (AMK) -opiskelijat, jotka suorittavat tutkintonsa vuoteen 2023 mennessä. Lain mukaan tämän siirtymäajan jälkeen sosionomi ei voi enää valmistua varhaiskasvatuksen opettajaksi ammattikorkeakoulusta, vaan tehtävä edellyttää jatkossa yliopistollista kasvatustieteen tutkintoa.

Varhaiskasvatuslaki sisältää uuden, sisällöltään ja vastuiltaan osin vielä tarkasti määrittelemättömän tehtävän nimeltään varhaiskasvatuksen sosionomi. Koulutus aloitetaan jo vuoden 2020 alusta, ja varhaiskasvatuksen sosionomin tehtävät perustetaan vuodesta 2023 alkaen. Varhaiskasvatuksen sosionomin tulevassa tehtävänkuvassa näkyy (varhaiskasvatuslain yksityiskohtaisten perusteluiden mukaan) etenkin sosionomitutkinnon tuottama moniammatillisen yhteistyön sekä varhaiskasvatuksen ja sosiaali- ja terveydenhuollon yhteistyön toteuttaminen, perheiden palveluohjaus sekä perheiden kasvatusyhteistyön ja yhteisöllisyyden vahvistaminen. Sosionomin osaamista hyödynnetään varhaiskasvatuksen uudessa tehtävässä erityisesti lasten ja perheiden palvelujärjestelmän tuntemuksen osalta. Näillä näkymin tehtävä tulee edellyttämään sosiaalihuollon osaamista ja tehtäväalueita, ja näin ollen varhaiskasvatuksen sosionomien on viisasta hakea myös sosiaalihuollon toteuttajina ammattinsa laillistamista ja nimikesuojausta, toisin kuin aiemmin lastentarhanopettajina oli tarpeen.

Tietyt erikoistumiskoulutukset ja jatkotutkinnot, kuten YAMK— ja lisensiaatti— tai tohtorintutkinto, voidaan merkitä Suosikki-rekisteriin hakijan pyynnöstä. Merkinnällä ei kuitenkaan ole merkitystä ammatinharjoittamisoikeuteen. Esimerkiksi sosionomi (YAMK) -tutkinnon suorittanut saa ammatinharjoittamisoikeuden sosionomin ammattiin jo suorittamansa sosionomi (AMK) -tutkinnon perusteella. Suosikki-rekisteri ei ole koulutusrekisteri, johon merkittäisiin kaikki henkilön suorittamat koulutukset, vaan koulutustiedot viedään rekisteriin vain siinä laajuudessa kuin niillä on merkitystä ammattioikeuden myöntämiselle.

Sosionomit sijoittuvat moniin tehtäviin

Sosionomi toimii itsenäisesti sosiaalisen tuen, kasvatuksen, neuvonnan ja ohjauksen tehtävissä sosiaalipalveluissa ja varhaiskasvatuksessa. Lisäksi sosionomi voi toimia varhaiskasvatuksen ja laitos- tai asumispalveluiden yksiköiden johto- ja esimiestehtävissä, sosiaalipalvelutoiminnan suunnittelu- ja kehittämistehtävissä sekä hallinnollisissa tehtävissä. Sosionomit toimivat myös sosiaalityöntekijöiden sekä lähi- tai kodinhoitajien työpareina oman alansa asiantuntijoina sosiaalihuollon eri toiminta-alueilla.

Talentian urapolkuselvitys seuraa vastavalmistuneiden sosionomien sijoittumista ammatillisesti koulutustaan vastaaviin tehtäviin. Vastavalmistuneista sosionomeista suurimmat ryhmät ovat sijoittuneet lastentarhanopettajiksi ja lastensuojelulaitosten ohjaajan tehtäviin (yhteensä 45 %).



Tehtävänimikkeiden kirjo on laaja ja siten monin tavoin asiakasta hämääväkin, niin ettei hän voi usein mitenkään tietää, millä koulutuksella ja osaamisella tehtävässä oleva ammattilainen toimii. Jatkossa onkin tavoitteena yhdenmukaistaa tehtävänimikkeitä niin, että tehtävissä käytetään ainoastaan sosionomi-nimikettä ja mahdollisesti selventävää etuliitettä, kuten esimerkiksi lastensuojelun sosionomi. Edellä on esitetty vastavalmistuneiden sosionomien sijoittuminen eri tehtävänimikkeittäin vuonna 2017.

Sosionomin työtehtävät voidaan käytännön työelämässä järjestää monin eri tavoin. Monilla työpaikoilla sosionomi työskentelee kokonaan yksinoman alansa asiantuntijana tai ainoana koko Sosiaalialalla sosiaalialan edustajana monialaisessa työryhmässä. Tällöin hänen vastuunsa tuntea oma paljon myös yhdessä osaamisalueensa on erityisen suuri. Sama koskee hänen vastuutaan tunnistaa oman osaamisensa rajat ja esimerkiksi ulkopuolisen konsultaation tarve. Sosiaalialalla tehdään työtä kanssa paljon myös yhdessä muiden sosiaalialan ammattilaisten kanssa. Tällöin tehtävien ja vastuun jakoa määrittävät muun muassa työtehtävän tavoitteet, asiakasprosessi ja palvelun vaikuttavuus.

Olipa sosionomin työpaikka millaisessa moniammatillisessa ryhmässä hyvänsä, hänen työnsä on aina itsenäistä, omaa ammatillista osaamista, harkintaa, vastuita ja velvoitteita edellyttävää asiantuntijatyötä. Ammattihenkilölaissa ei säädetä erikseen kelpoisuuksista sosiaalihuollon eri tehtäviin.

Tiettyjä tehtäviä koskevia kelpoisuusvaatimuksia on kuitenkin sisällytetty useaan eri lakiin, kuten esimerkiksi sosiaalihuolto-, lastensuojelu— ja oppilas- ja opiskelijahuoltolakiin. Koska tehtäväkohtaisia kelpoisuusvaatimuksia on aiempaa vähemmän, ammattilaisen on tiedettävä oma osaamisensa ja työnantajan on hallittava sosiaalihuollon toimintaan liittyvä erityislainsäädäntö myös rekrytoidessaan työntekijöitä eri tehtäviin.

Sosiaalihuollon palveluissa tietyt tehtävät ja toimenpiteet on rajattu sosiaalihuollon ammattihenkilöiden tehtäväksi. Tällaisia ovat esimerkiksi palvelutarpeen arvioinnista vastaaminen, omatyöntekijänä toimiminen sekä hoidon ja huolenpidon turvaavien päätösten tekeminen. Osa näistä tehtävistä edellyttää sosiaalityöntekijän ammatinharjoittamisoikeutta. Esimerkiksi erityistä tukea tarvitsevien lasten ja muiden erityistä tukea tarvitsevien henkilöiden palvelutarpeen arvioinnin tekemisestä vastaa virkasuhteessa oleva sosiaalityöntekijä. Samoin erityistä tukea tarvitsevan henkilön omatyöntekijän täytyy olla sosiaalityöntekijä. Sosiaalihuollon asiakkaan omatyöntekijänä voi tietyissä tilanteissa toimia myös terveydenhuollon ammattihenkilö, jos se on asiakkaan palvelukokonaisuuden kannalta perusteltua.

Sosiaalihuollon pääasiassa hallinnollisissa johtotehtävissä voi toimia henkilö, jolla on tehtävään soveltuva ylempi korkeakoulututkinto ja alan tuntemus sekä riittävä johtamistaito. Tällaiset johtotehtävät soveltuvat myös sosionomi (YAMK) -tutkinnon suorittaneelle. Muissa asiakastyön
ohjausta sisältävissä sosiaalihuollon johtotehtävissä voi toimia esimerkiksi sosionomi, jolla on tehtävään soveltuva korkeakoulututkinto, alan tuntemus sekä riittävä johtamistaito.

Tehtävien edellyttämät ammattipätevyydet sosiaalihuollossa (Valvira 2019)

Edellytetään sosiaalihuollon ammattihenkilöä:
. sosiaalihuoltolain mukainen palvelutarpeen arviointi
. omatyöntekijänä toimiminen (poikkeustapauksissa voi olla terveydenhuollon ammattihenkilö).
. Lastensuojelulaitoksessa on oltava lasten ja nuorten tarvitsemaan hoitoon ja kasvatukseen nähden riittävä määrä sosiaalihuollon ammattihenkilöistä annetun lain 3 B:ssä tarkoitettuja sosiaalihuollon ammattihenkilöitä (laillistettuja nimikesuojatut) sekä muuta henkilöstöä.

Edellytetään laillistettua sosiaalityöntekijää:
. erityistä tukea tarvitsevien lasten ja muiden erityistä tukea tarvitsevien henkilöiden palvelutarpeen arviointi
. erityistä tukea tarvitsevan lapsen tai muun erityistä tukea tarvitsevan henkilön omatyöntekijänä tai hänen kanssaan asiakastyötä tekevänä työntekijänä toimiminen (omatyöntekijän kanssa asiakastyötä tekevän virkasuhteessa olevan sosiaalityöntekijän on tehtävä päätös niistä sosiaalipalveluista, joilla yhdessä turvataan 12ja 13 5:n mukaisesti erityistä tukea tarvitsevan lapsen tai erityistä tukea tarvitsevan muun asiakkaan välttämätön huolenpito ja toimeentulo sekä terveys ja kehitys, jos menettely on asiakkaan edun mukainen)
. sosiaalityön ammatillinen johtaminen
. vastaavana kuraattorina toimiminen
. Lastensuojelun asiakkaana olevalle lapselle on myös nimettävä hänen asioistaan vastaava sosiaalityöntekijä (lapsen asioista vastaava sosiaalityöntekijä), jonka tulee olla laillistettu
sosiaalityöntekijä.
Edellytetään joko sosiaali- tai terveydenhuollon ammattihenkilöä:
. iäkkään henkilön palveluntarpeiden selvittäminen (tästä vastaa iäkkään henkilön tarpeiden kannalta tarkoituksenmukainen sosiaali- tai terveydenhuollon ammattihenkilö, jolla on laaja-
alaista asiantuntemusta)
. rajoitustoimenpiteiden toteuttaminen kehitysvammaisten erityishuollossa.

Voi toimia myös muu kuin sosiaalihuollon ammattihenkilö:
. kaikki sosiaalihuollon tehtävät. joihin ei erikseen edellytetä sosiaalihuollon ammattihenkilöä (toimintayksiköissä on kuitenkin oltava asiakkaan tarpeisiin nähden riittävä määrä sosiaalihuollon ammattihenkilöitä)
. muut asiakastyön ohjausta sisältävät sosiaalihuollon johtotehtävät (henkilöllä oltava tehtävään soveltuva korkeakoulututkinto, alan tuntemus sekä riittävä johtamistaito)

. sosiaalihuollon tai sosiaali- ja terveydenhuollon pääasiassa hallinnolliset johtotehtävät (tehtävissä voi toimia sosiaalityöntekijä tai henkilö, jolla on tehtävään soveltuva ylempi korkeakoulututkintoja alan tuntemus sekä niiden lisäksi riittävä johtamistaito)

. kuraattorina toimiminen (tehtävässä voi toimia vähintään sosiaalihuollon ammattihenkilöistä annetussa laissa tarkoitetun korkeakoulututkinnon suorittanut henkilö tai henkilö, jolla on soveltuva korkeakoulututkinto ja suoritettuna sosiaalialan aineopinnot tai vähintään kahden vuoden työkokemus kuraattorin tehtävästä tai sitä vastaavasta sosiaalialan tehtävästä)

. nimikesuojatun ammattihenkilön tehtävissä voi toimia myös muu kuin nimikesuojattu henkilö, jolla on tehtävään riittävä koulutus, kokemus ja ammattitaito, mutta henkilö ei kuitenkaan saa käyttää nimikesuojattua ammattinimikettä.

Sosionomin työ sosiaalihuollon eri sektoreilla

Käytännön työelämässä asiakkaat ja työntekijät sukkuloivat edelleen varsin sektoreittain organisoidussa palvelujärjestelmässä, joka perustuu lähinnä joko elinkaarimalliin tai palvelutarpeen-mukaiseen malliin. Palvelut on ryhmitelty elinkaarimallin mukaisesti, kun ne on jaettu lapsi-, nuoriso- ja perhepalveluihin, aikuisten palveluihin sekä ikäihmisten palveluihin. Palvelutarpeen mukaisesti järjestettyjä palveluja ovat esimerkiksi vammais-, päihde-, mielenterveys- ja maahanmuuttajapalvelut, jotka saattavat vielä sisäisesti jakautua elinkaaren mukaisesti esimerkiksi nuorille suunnattuihin päihdepalveluihin ja ikääntyneiden mielenterveyspalveluihin.

Lastensuojelun avohuollossa sosionomit työskentelevät sosiaalitoimistojen sosiaaliohjaajina, perhetyöntekijöinä tai perheohjaajina lastensuojelun ehkäisevän tai korjaavan työn alueella. Sosionomin työ tukee monin tavoin ja monessa kohtaa asiakas- ja palveluprosessin etenemistä lastensuojelussa. Lastensuojelun sosiaaliohjaaja voi olla ottamassa vastaan lastensuojeluilmoitusta, minkä jälkeen aloitetaan välittömästi lapsen ja perheen palvelutarpeen tunnistaminen, arviointi ja selvittäminen sekä palveluohjaus. Lastensuojelussa varsin suuri osuus sosionomin työpaikoista on edelleen kunnan, järjestöjen tai yksityisen sektorin omistamissa lastensuojelulaitoksissa, joissa tehdään työtä yleisimmin ohjaaja-nimikkeellä. Tehtävät siellä liittyvät lastensuojelun suunnitelmaan kirjattujen lapsen kasvua ja kehitystä edistävien toimien tukemiseen eli yksinkertaistettuna lapsen
arjen sujumisesta huolehtimiseen.

Lasten, nuorten ja perheiden parissa sosionomit työskentelevät myös muualla kuin varsinaisen lastensuojelun tehtävissä tai ylipäätään sosiaalitoimen palveluksessa. Työtehtäviä ovat esimerkiksi varhaiskasvatuksen opettajan tehtävä, perhepäivähoidon ohjaajan tehtävä, koulukuraattorin tehtävä
ja nuorten ohjaajan tehtävä. Yhteistä näille moniammatillisille työympäristöille on se, että sosionomin tehtävänä on tuoda niihin yhteiskunta- ja sosiaalipoliittinen näkökulma ja sosiaalinen sekä myös sosiaalipedagoginen työote ja osaaminen. Sosionomi toimii usein ainoana oman alansa edustajana moniammatillisessa työympäristössä, jolloin hän edustaa monelle yhteistyökumppanille ja asiakkaalle koko sosiaalialan palvelumahdollisuuksien kirjoa ja konkreettisesti myös avaa väylää sosiaalipalveluiden äärelle.

Aikuissosiaalityön ja työikäisten palveluihin kuuluvat yli 18-vuotiaiden sosiaalipalvelut, joilla pyritään tukemaan erilaisissa hankalissa elämäntilanteissa eläviä ihmisiä, joiden ongelmana ovat esimerkiksi toimeentulovaikeudet, työttömyys, mielenterveys- ja päihdeongelmat tai asunnottomuus. Aikuistyössä sosionomien ammattinimikkeenä on tavallisesti sosiaaliohjaaja, palveluohjaaja, työvoimapalvelun ohjaaja tai asumisneuvoja. Sosiaaliohjaajan työ painottuu asiakkaan ja hänen lähiyhteisönsä parissa työskentelyyn, palveluohjaukseen sekä asiakkaan asian hoitamiseen viranomaisverkostoissa. Aikuistyön viranomaisverkostot ovat laajat, ja niihin kuuluu hyvin laaja-alaista osaamista.

Aikuissosiaalityötä tehdäänkin nykyisin myös työ- ja elinkeinoministeriön hallinnonalaan kuuluvissa TE-keskuksissa, velkaneuvonnassa ja sosiaalisessa luototuksessa sekä Kelassa, joissa työhön kuuluu myös tiivis yhteistyö kuntien sosiaalitoimen kanssa. Aikuistyön työmuotoina ovat usein erilaiset vertaisryhmät ja niiden vetäminen. Työhön kuuluu asiakkaan aktivointia, talousneuvontaa ja ohjausta sekä muita asiakkaan voimavaroja vahvistavia toimia, joissa kuntouttavan työotteen merkitys on suuri. Usein työn painopistealueita ovat nuorten aikuisten auttaminen, maahanmuuttajien kotouttamisen tukeminen ja monikulttuurinen yhteisötyö, rikosseuraamusviraston ja sovittelutoiminnan sosiaalinen työ sekä aikuisväestön ongelmia ehkäisevä yhteisöllinen työ. Aikuistyö on tavallisesti moniammatillista työtä, jossa asiakkaan kanssa laaditun palvelusuunnitelman toteutumista tarkastellaan ja arvioidaan säännöllisesti. Aikuisten ohjaustyötä tehdään paljon myös Kelassa, vastaanottokeskuksissa, eri hoitolaitoksissa ja laitosmaisissa yksiköissä tai toimintakeskuksissa, joita ovat esimerkiksi päihdehoitolaitokset, tukiasumisen yksiköt, asuntolat, kuntoutuslaitokset ja asukastoimintakeskukset. Toimintamuodot ja -menetelmät määräytyvät pitkälti asiakaskunnan käytännön tarpeiden pohjalta.

Ikääntyneiden palvelut on myös organisoitu avoimiksi sosiaalipalveluiksi ja päivätoiminnaksi sekä asumis- ja laitospalveluiksi. Sosiaalipalveluissa sosionomi työskentelee yleensä sosiaaliohjaajana, palveluohjaajana tai kotipalvelun tai kotihoidon ohjaajana. Kotipalvelun ohjaaja on tavallisesti myös koko kotipalvelun asiakastyön johtaja esimiestehtävissä.

Ikäihmisten neuvontaan on kunnissa myös kiinnitetty lisää huomiota, ja sosionomeilla on siinä palveluohjauksen ja -neuvonnan osalta suuri rooli. Erityisesti kotipalvelujen tarpeen selvittämisen vastuu kuuluu asiakasprosessissa yleensä sosiaaliohjaajalle.

Ikääntyneiden asumispalveluissa sosiaaliohjaus on käytännössä palvelusuunnitelman toteuttamista, jossa pidetään yhteyttä asiakkaan lähipiiriin ja muihin verkostoihin tai tuetaan yhteydenpitoa näihin sekä hoidetaan monia käytännön asioita. Erityisesti se on monenlaisten sosiaalisen toimintakyvyn ylläpitämiseksi ja edistämiseksi räätälöityjen palveluiden organisoimista ja kehittämistä sekä erilaisten vertaisryhmien vetämistä. Ikääntyneiden palveluissa on monia itsenäisen asumisen ja laitoshoidon väliin sijoittuvia palveluja, kuten monenlaista päivä- ja asukastoimintaa, asumispalveluita, tukiasumista, asumiskokeiluja sekä omaishoitajien tuki— ja lomituspalveluja. Usein sosiaaliohjaaja tai palveluohjaaja vastaa palveluiden käytännön organisoimisesta ja siitä, että ne toteuttavat asiakkaan palvelusuunnitelmaa.

Ikääntyneiden asumispalveluyksikön päivätoimintaohjaaja tai sosiaaliohjaaja on vastuussa muun muassa päivätoiminnan suunnittelusta ja organisoinnista. Hän suunnittelee, ohjaa ja kehittää päivätoimintaa mahdollisimman asukaslähtöisesti ja asiakkaiden tarpeita kuunnellen. Työhön kuuluu palvelutarpeen selvittämisen lisäksi tukiverkon luominen itsenäisen elämän tukemiseksi. Käytännössä tämä tarkoittaa esillä olevasta ongelmasta keskustelemista asiakkaan kanssa ja erilaisista ratkaisumahdollisuuksista kertomista. Tämän jälkeen sosiaaliohjaaja luo verkoston eli ottaa yhteyttä niihin, joita ongelma koskee ja jotka voivat olla mukana sitä ratkaisemassa, kuten kunnan sosiaalityöntekijään, muistisairaiden neuvojaan tai terveysaseman terveydenhoitajaan.

Vammaistyötä tehdään monenlaisissa palveluyksiköissä vammaispalveluista ja päiväkeskuksista laitos- ja asumisyksiköihin. Koska asiakkaan vammaisuus voi vaatia hyvin erityyppisiä palveluita, yleispätevää toimenkuvaa ei ole. Ammattinimikkeitä on käytössä useita, esimerkiksi vammaispalvelun ohjaaja, kehitysvammaisten ohjaaja, päivätoiminnan ohjaaja, päiväkeskuksen ohjaaja, työtoiminnan ohjaaja, ammattiohjaaja, kuntoutuksen ohjaaja, asumispalveluohjaaja ja sosiaaliohjaaja. Voidaan kuitenkin sanoa, että sosiaaliohjauksen toimenkuvaan kuuluvat yleisesti palvelutarpeen tunnistaminen, osallistuminen palvelutarpeen arviointiin, palveluohjauksen toteuttaminen ja asiakkaan asian hoitaminen viranomaisverkostoissa sekä asiakkaan itsenäisen selviytymisen tukemisesta ja kuntoutumista edistävästä asiakastyöstä huolehtiminen yhdessä lähihoitajan kanssa.

Vammaispalvelujen asiakastyö edellyttää monia taitoja, verkostomaisuutta sekä kykyä ratkaista itse vammaan liittyviä käytännön ongelmia arjessa. Työhön kuuluvat usein myös asiakkaan läheisten ohjaus ja neuvon- ja vertaisryhmien ja sekä erilaisten toiminta ja vertaisryhmien muodostaminen ja
muodostaminen ja vetäminen. Vammaispalveluja toteutetaan tavallisesti moniammatillisessa tiimissä, jossa yhdessä asiakkaan kanssa myös arvioidaan suunnitelmien toteutumista ja vaikutuksia.

Sosionomin arjen työn sisällöt

Kuten aiemmin edellä on todettu, sosiaalialan ja erityisesti sosiaalihuollon ammattilaisina pidetään alan laillistettuja ja nimikesuojattuja ammattihenkilöitä: sosiaalityöntekijöitä, sosionomeja, geronomeja, kuntoutuksen ohjaajia sekä lähihoitajia. He yhdessä muodostavat ammattilaisjoukon, joiden työnäky eli näkemys työn viitekehyksestä (sisältöalueista, kohteista, keinoista, tavoitteista ja arvoista) on pääasiassa yhteiskunta- ja sosiaalitieteellinen. Se kohdentuu monesti yksilön kanssa tehtävään vuorovaikutustyöhön ja lakisääteisiin etuuksiin sekä yhteiskunnan vastikkeellisuusvaatimuksiin. Sosiaalialan ammattityössä on kuitenkin mukana yhteiskuntatieteellinen, sosiaalipoliittinen tai sosiaalipedagoginen lähestymistapa, mikä vaikuttaa siihen, miten työtä tehdään yksilön, perheen ja yhteisön kanssa ja mikä valitaan varsinaisesti työn kohteeksi.

Kuviossa sivulla 79 sosionomin työnkuvassa esitellään sosiaalialan ammattilaisille yhteiset elementit: arvot, etiikka, holistisuus sekä monitoimijuus. Sosiaalialan ihmiskäsitys on holistinen eli kokonaisvaltainen; sosiaalialan työ ei paloittele ihmistä ja hänen elämäänsä irrallisiksi osiksi. Alan
työssä ymmärretään, että ihminen ei ole vain erillinen eri osiensa summa vaan vuorovaikutteinen kokonaisuus, jossa ovat aina läsnä fyysinen, psyykkinen ja sosiaalinen puoli. Sosiaalialan työtä ohjaa myös vahva ammatti etiikka, jossa asiakkaan tai asiakasryhmän sosiaalisten ja ihmisoikeuksien huomioon ottaminen ja puolustaminen ovat osa työn sisältöä. Sosiaalialalla työn ammattitaitoa on lisäksi kyky johtaa työtä sekä toimia taloudellisesti ja laadukkaasti. Työssä tarvitaan erilaista osaamista, kuten teknologia osaamista ja erilaisten menetelmien hallintaa. Sosiaalialan ammatillisessa työssä yhdistyvät tiedot, taidot ja asenteet.

Sosiaalialan työn dynaamisuutta, vuorovaikutuksellisuutta sekä yhteistoiminnallisuutta kuvaavat viereisen sivun kuvion ympyrän kehikon vaihtuvat ammattinimikkeet. Itse kukin eri ammatissa oleva voi asemoitua eri työtilanteessa eri kehälle ja eri sektorille. Esimerkiksi sosionomi voi työssään liikkua kulloinkin tarkoituksenmukaiseen kohtaan nelikentässä sen mukaan, liittyykö hänen työnsä yksilötyöhön, perheen kanssa tehtävään työhön, johonkin yhteisöön ja sen ongelmiin vai esimerkiksi yhteiskunnalliseen tilanteeseen ihmisten elämässä. Lisäksi hän voi valita työskentelytapansa työnsä tavoitteiden mukaan aina asiakastyön yksilöllisestä suhdetyöstä työn kehittämisen kautta saavutettavaan koko palvelun muuttamiseen, niin että asiakkaan tavoitteet saavutetaan. Kuvion alla on vielä esimerkkejä työntekijöistä ja siitä, kuinka heidän käytännön työnsä voi asemoitua kuvion eri alueisiin.

Työn kohteena ja välineenä suhteet ja vuorovaikutus

Sosiaalialan työn ydinalue on erilaisissa ihmisten välisissä suhteissa sekä ihmisten suhteissa lähiympäristöönsä ja yhteiskuntaan. Suhde ilmenee vuorovaikutuksessa - sen toimivuudessa tai toimimattomuudessa. Suhteilla on suuri vaikutus ihmisten elämänhallintaan ja osallisuuden kokemuksiin. Sosiaalialan ammattilaisten käytännön työ kohdentuu kaikkien näiden suhteiden selkiyttämiseen ja edistämiseen erilaisin ongelmia ennalta ehkäisevin ja korjaavin menetelmin. Tavoitteena on, että ihminen voi elää omannäköistään elämää täysipainoisesti ja kaikissa suhteissaan yhdenvertaisessa vuorovaikutuksessa.

Sosionomi tekee työtä kaikilla vuorovaikutussuhteiden tasoilla: yksilö-, perhe-, yhteisö- ja yhteiskuntatasolla. Ainoastaan kulloisenkin työn konteksti, työtehtävän tarkoitus ja asiakkaan palvelutarve määrittävät sen, millä tasoilla tai missä kokonaisuudessa työ tehdään ja mikä sen kohteeksi valitaan. Näin vuorovaikutus on sekä työväline että työn kohde. Yksilön, perheen, yhteisöjen ja yhteiskunnan hyvinvointia edistetään parantamalla vuorovaikutusta ja suhteita toimivimmiksi.


Suhteet ja yksilö

Sosionomin työssä keskeistä on asiakastuntemus eli taito selvittää yksilön toimintatapoja ja ajattelua, esimerkiksi sitä, mikä yksilöä motivoi ja millaiset kokemukset vaikuttavat hänen käyttäytymiseensä. Mistä henkilö on tullut asiakkuuteen, mitä henkilö on hakemassa asiakkuudelta ja mitkä ovat hänen tulevaisuuden odotuksensa? Menneisyyden ja tulevaisuuden kautta päästään nykyhetken muutostarpeisiin.

”Sosionomi Samu Olkkonen työskentelee sosiaaliohjaajana maahanmuuttajapalveluissa, jossa hän toimii sosiaalihuoltolain mukaisena omatyöntekijänä. Hän tapaa asiakkaita ja keskustelee heidän kanssaan siitä, mitkä heidän suunnitelmansa asuinpaikkakunnallaan ovat ja millaista apua he tarvitsevat näiden suunnitelmien toteuttamiseen. Tarpeen mukaan hän antaa asiakkaille yksilöllistä ohjausta ja neuvontaa sekä ohjaa heitä paikkoihin, joista on heille apua heidän elämäntilanteessaan.”


”Sosionomi Elina Nurminen on ikääntyneiden palveluiden kotipalvelun ohjaaja. Hänen työnsä ydin ovat yksilöllisten palveluiden suunnitteleminen asiakkaalle sekä tämän etuuksista huolehtiminen. Työhön kuuluu paljon moniammatillista tiimityötä, jonka vetovastuu on kotipalvelun ohjaajalla. Ihmisten eliniän pidentyminen on nostanut kotihoidon asiakkaiden keski-ikää, ja laitoshoitoon siirrytään aina vain myöhemmin. Kuntouttava työote on tärkeä fyysisen, psyykkisen ja erityisesti sosiaalisen toimintakyvyn turvaamiseksi, sillä suurimpia kotona selviämisen esteitä ovat yksinäisyys ja turvattomuus. Palvelukokonaisuuden muodostaminen vaatii laajaa verkostoitumista asiakkaan lähipiirin sekä yksityisten palveluntuottajien ja kolmannen sektorin kanssa. Ikääntyneiden palvelun tarve arvioidaan yhdessä asiakkaan ja hänen läheistensä kanssa sekä usein moniammatillisessa työryhmässä. Elina osallistuu tällöin myös itsenäisen suoriutumisen tukemiseen ja kuntoutumista edistävään asiakastyöhön yhdessä lähihoitajien (kodinhoitajien) kanssa. Lähihoitajien vastuulla on puolestaan yleensä asiakkaan perushoito ja huolenpitotyö sekä neuvonta ja ohjaus asiakastilanteissa kotona. Tavallisesti palveluohjauksesta ja asiakkaan asioiden hoitamisesta (koordinoimisesta) viranomaisverkostossa vastaa sosiaaliohjaaja. Työhön kuuluvat tällöin ehkäisevät toimet ja kotikäynnit, itsenäisen suoriutumisen tukeminen ja toimintakykyä eri tavoin edistävä asiakastyö, ryhmien kanssa tehtävä työ ja verkostojen luominen ja niiden toiminnan ylläpitäminen. Elinan mielestä työssä onkin parasta sen monipuolisuus ja vaihtelevuus.”


Suhteet ja perhe

Perheellä tarkoitetaan tässä yksilön itsensä määrittelemää perheyhteisöä. Perheen vaikutus perheenjäsenten elämään on merkittävä. Sosionomin työ liittyy perheiden kokonaisvaltaiseen hyvinvointiin, yksilöiden asemaan ja hyvinvointiin perheessä sekä perheenjäsenten keskinäisiin suhteisiin. Työtä tehdään perheen ja sen arjen elinympäristöjen välisen vuorovaikutuksen tukemiseksi.

”Sosionomi Aila Turunen toimii lastensuojelun sijaishuollossa suurehkon lastensuojelulaitoksen yhdessä asuinyksikössä sosiaaliohjaajana. Hänen tehtävänään on toteuttaa lastensuojelun asiakassuunnitelmaa ja vastata sijaishuollolle annetusta kasvatustehtävästä. Tehtävään kuuluvat lapsen yksilöllisen kasvun ja kehityksen turvaaminen ja lapsen toimivan ja turvallisen arjen jatkumisen varmistaminen. Siinä vaaditaan kykyä konkretisoida kirjattuja tavoitteita toiminnaksi ja elämänhallintaa tukeviksi käytännöiksi. Työhön kuuluu siten myös yhteydenpitoa lapsen lähiverkoston kanssa, lapsen ja vanhempien yhteydenpidon tukemista ja yhteistyötä muiden lapsen elämään kuuluvien ihmisten tai viranomaisten kanssa.

Laitoksen yhteydessä annetaan myös jälkihuollon palveluja, jotka kuuluvat pääasiassa myös Ailan sosiaaliohjaajan tehtäviin. Jälkihuolto on lastensuojelulain mukainen palvelu, jonka tavoitteena on tukea sijaishuollossa olleen nuoren itsenäistymistä omaan elämään esimerkiksi opintojen aloittamisen tukemisen tai tukiasumisen avulla Parhaimmaksi puoleksi työssään. Aila kokee sen, kun näkee lapsen elämän asettuvan normaaliksi arjeksi ja kun vuorovaikutuksessa pilkahtaa ilo ja huumori.”

Suhteet ja yhteisöt

Ihminen ja hänen perheensä on aina osa jotakin yhteisöä. Sosionomin työ kohdentuu yhteisön ja yksilön sekä eri yhteisöjen väliseen vuorovaikutukseen. Yhteisön sisäinen koheesio vahvistaa sen jäsenten hyvinvointia. Yhteisötason työ kohdentuu yhteisöjen toiminnan mahdollisuuksien edistämiseen.

Sosiaaliohjaaja, sosionomi Joonas Kiviranta työskentelee TEKO-hankkeeseen kuuluvassa paikassa nimeltä Kototori. Hänen asiakkaitaan ovat maahanmuuttajat.

Kototorilla työn lähtökohtana on yhteisösosiaalityö. Kototori on monitoimijainen matalan kynnyksen ohjaus- ja neuvontapaikka. Se on paikka, jossa työskentelee iso määrä eri asiantuntijoita. Kototorilla Joonas työskentelee yhdessä yhteisöneuvojien, vapaaehtoisten, terveydenhuollon ammattilaisten, Kelan työntekijöiden, diakoniatyöntekijöiden, työllisyyspalveluiden ja TEKO-hankkeen muiden työntekijöiden kanssa. Joonas kertoo, että hänen työssään on ehdottomasti parasta vuorovaikutus monenlaisten ihmisten kanssa, ihmisten valtavan potentiaalin huomaaminen ja tunne siitä, että voi olla mukana tekemässä sosiaalialan työtä siitä näkökulmasta, jota itse pitää tärkeänä. Hän kokee, että sosiaalialan työtä tulee tehdä siellä, missä ihmiset ovat, ja että sitä tulee tehdä yhdessä. Joonaksen mielestä sosiaalialan työ ei voi olla yhteiskunnasta erillinen tai irrallinen osa, vaan se on nimenomaan kokoavaa ja ihmisiä yhteen tuovaa työtä, jota ei tehdä yksin.

Sosionomi Marjo Valtonen tekee työtä työelämäpalveluiden kuntouttavan työtoiminnan ohjaajana. Hänen asiakkainaan on pääasiassa pitkäaikaistyöttömiä, joilla on monenlaisia työllistymisen esteitä ja suuri sosiaalisen syrjäytymisen uhka. Työttömyyden taustalla voi olla fyysisiä, psyykkisiä, sosiaalisia tai koulutukseen ja ammattitaitoon liittyviä ongelmia. Asiakkaiden työhistoria on myös usein kirjava tai vähäinen. Ohjaajan tehtävänä on yhdessä asiakkaan, työpaikkojen, TE-keskuksen, mahdollisten hoitolaitosten ja Kelan kanssa koordinoida aktivointisuunnitelmaa, joka tukee asiakkaan työkokeilua ja paluuta työelämään. Päätavoitteena on saada aikaan toimiva ratkaisu
asiakkaan työllistymiseksi. Usein tässä tavoitteessa edetään pienin askelin auttamalla asiakasta erilaisten kynnysten yli työllistymisen polulla. Ohjaa ja voi esimerkiksi toimia aamuisin herättäjänä ja kuljetusapuna, olla tukena työhaastatteluissa ja myöhemminkin osallistua, kannustaa ja seurata asiakkaan työpäivän sujumista ja työsuhteen edistymistä muun muassa säännöllisin työpaikkavierailuin. Ohjaajan työ on tältä osin monin tavoin henkilökohtaisen valmentajan työn tapaista, ja siinä parasta ovat erilaiset kohtaamiset.



Suhteet ja yhteiskunta

Sosionomin työ kohdentuu yhteiskunnan toimivuuden parantamiseen, kansalaisten aseman ja yhdenvertaisen osallisuuden edistämiseen sekä heikommassa asemassa olevien ihmisten, perheiden ja muiden yhteisöjen tukemiseen. Yhteiskunnan rakenteet ja järjestelmän toimintatavat ovat sosiaalisen työn ammattilaisten toimintakenttiä. Yhteiskunta määrittelee sosiaalialan työn puitteet muun muassa arvojen, lainsäädännön ja poliittisten päätösten kautta. Sosiaalialan työ edistää yhteiskuntarauhaa.

”Mirka Haili, sosionomi (YAMK) työskentele Oy Apotti Ab:ssa, jonka omistajia ja asiakkaita ovat HUS Helsingin yliopistollinen sairaala, Helsinki, Vantaa, Kirkkonummi, Kauniainen, Tuusula ja Kerava. Apotissa rakennetaan maailman ensimmäistä sosiaali- ja terveydenhuollon yhdistävää asiakas- ja potilastietojärjestelmää. Apotin tavoitteena on, että sote-ammattilaiset saavat käyttäjäystävällisen työkalun, joka sujuvoittaa työtä ja ohjaa parhaisiin käytäntöihin. Mirkan työtehtäviin kuuluvat järjestelmän konfigurointi ja ylläpito, työskentely asiakasorganisaatioiden ja järjestelmätoimittajan asiantuntijoiden kanssa, testaaminen sekä osallistuminen järjestelmän jatkokehittämiseen. Parasta hänen mielestään työssä on se, että hän päässyt oppimaan paljon uutta ja yhdistämään laajaa sosiaalialan osaamistaan tekniseen työhön.”

Analyyttisyys ja reflektointi työn osana ja edellytyksenä

Sosionomi saa ja tuottaa paljon erilaista arjen tietoa työnsä kautta. Analyyttisyys tarkoittaa sitä, että tätä tietoa osataan työtä tehtäessä systemaattisesti kerätä, ymmärtää, tulkita, jalostaa ja asettaa eri suhteisiin. Analyysi on työskentelyn suuntaamisen väline. Sen avulla valitaan kuhunkin tilanteeseen sopivat työskentelymenetelmät. Reflektointi on oman työskentelyn analysointia, jonka avulla sosionomi tarkastelee ja kehittää toimintaansa. Reflektiossa keskiössä on työntekijän oman toiminnan eettinen arviointi.

”Sosionomi Liisa Mantere on lastensuojelun sosiaaliohjaaja. Lastensuojelun ohjauksen ja yksilö- ja perhetyön avulla voidaan ehkäistä lastensuojelun tarpeen muuttuminen sijaishuoltoa vaativaksi. Se turvaa lapsen kasvua ja kehitystä ja avaa perheelle juuri heidän tarvitsemiaan toimintamahdollisuuksia ja palveluita. Työ voi olla pitkälti lasten ja lastensuojeluperheiden tukea
tilanteissa, joissa vanhemmat tai koko perhe odottaa esimerkiksi hoitopaikkaa. Työhön sisältyy paljon arviointeja tehtyjen toimenpiteiden ja annettujen palveluiden vaikutuksista sekä lapsen edun arviointia. Jos sijaishuoltoon sijoittaminen on lapselle eduksi, perhetyöllä tuetaan lasta ja perhettä sijoittamiseen liittyvissä asioissa.”

Tieto työn perustana

Tiedolla tarkoitetaan tieteellisen tiedon hyödyntämistä ja tuottamista. Sosiaalialan työn tulee perustua tutkittuun tietoon. Sosionomi osaa seurata, etsiä ja arvioida olemassa olevaa oleellista tieteellistä tietoa sekä käyttää sitä työnsä perustana. Tieto ohjaa sosionomin toimintaa proaktiivisesti siihen suuntaan, jossa on odotettavissa muutostarpeita ja jokin palvelu ei näytä toimivan odotetulla tavalla. Tieto on työn viitekehys, jossa tieteellinen ja kokemuksellisen tieto ja menetelmälliset taidot yhdistetään käytännössä.

”Aino Virta, sosionomi, työskentelee turvakodin ohjaajana. Virka-ajan ulkopuolinen lastensuojelun päivystys, ohjaus ja neuvonta järjestetään heillä kriisipäivystyksenä turvakodissa. Turvakodin ohjaajien toiminta on ympärivuorokautista vanhemmuuden tukemista ja arviointia havainnoinnin, keskustelujen ja muiden työmenetelmien avulla. Työhön kuuluu myös oikeudenkäynteihin osallistuminen.

Asiakkaina on myös alaikäisiä äitejä ja isiä sekä raskaana olevia äitejä, ja ohjaajat ovat perehtyneet lapsiperheiden parissa tehtävään perheväkivalta työhön sekä traumatisoituneiden lasten ja aikuisten parissa työskentelyyn. Työhön kuuluu jatkuva työmenetelmien kehittäminen kriisityön alueella.
Ohjaajan tehtävä on turvata lapsen näkyvyys ja osallisuus tämän omaa elämää koskevissa asioissa ja toimia lapsen äänen esille tuojana tarpeen mukaan perheen elämäntilanteessa. Sosiaalipäivystystä toteutettaessa on toimittava yhteistyössä ensihoitopalvelun, terveydenhuollon päivystyksen, pelastustoimen, poliisin, hätäkeskuksen ja tarpeen mukaan muiden toimijoiden kanssa ja tunnettava heidän toimintatapansa. Työ on hektistä mutta myös aika ajoin paneutuvaa. Se sopii Ainolle, ja hän viihtyy työssään osittain juuri sen vuoksi.”

Vaikuttaminen muutoksen tekijänä

Sosionomin työn vaikutukset ulottuvat yksilöistä yhteiskuntaan. Vaikuttamisen osaaminen on analysoidun ja tutkitun tiedon saattamista toimenpiteiksi. Vaikuttamisen ytimessä on asioiden käsitteleminen yleisempinä ilmiöinä. Vaikuttamisen avulla haetaan muutosta sekä valvotaan ja edistetään ihmisten ja yhteisöjen etuja. Sosiaalialan ammattilaisten työ on asiakkaiden, asiakasryhmien ja yhteiskunnan asioiden ajamista, jolla edistetään yhdenvertaisuutta, tasa-arvoa ja osallisuutta. Vaikuttaminen on työn rakenteellinen muutosväline. Myös sosiaalihuoltolaissa säädetään rakenteellisesta sosiaalityöstä, jossa on huolehdittava sosiaalista hyvinvointia ja sosiaalisia ongelmia koskevan tiedon välittymisestä ja sosiaalihuollon asiantuntemuksen hyödyntämisestä hyvinvoinnin ja terveyden edistämiseksi.

”Sosionomi Minna Autere työskentelee sovitteluohjaajana Vantaan sovittelutoimistossa. Rikosten- ja rikosasioiden sovittelutoiminta on lakisääteistä palvelua, jota THL koordinoi ja kehittää. Asiakkaina ovat rikosten ja riita-asioiden osapuolet, ala-ikäisten huoltajat ja vajaa-valtaisten edunvalvojat.

Sovitteluohjaajan tehtävä vaatii itsenäistä vastuunottoa rikos- ja riita-asioiden hoidosta yhteistyössä vapaaehtoissovittelijoiden kanssa. Tehtävä pitää sisällään sovittelun edellytysten arviointia, valituskelpoisten hallintopäätösten valmistelua, osapuolten oikeusturvasta huolehtimista sekä sovitteluprosessin viiveetöntä ja laadukasta hoitoa yhteistyössä koulutettujen vapaaehtoissovittelijoiden kanssa. Sovittelunohjaajan rooli suhteessa vapaaehtoisiin sovittelijoihin on työnjohdollinen ja työnohjauksellinen. Tällöin se tukee vapaaehtoisten hyvinvointia ja sitoutumista ja on myös luottamuksellisen tiedonvaihdon kanava.

Sovittelijoiden perus- ja täydennyskoulutuksen toteuttaminen edellyttää sekä kouluttajan että koulutussuunnittelijan taitoja. Sovitteluohjaajan työ rikosoikeusjärjestelmän ja muiden tuki- ja auttamistahojen kanssa edellyttää jatkuvaa verkostoihin perehtymistä ja niiden tuntemusta. Lisäksi sovitteluohjaajan työ edellyttää kykyä aktiiviseen toiminnasta tiedottamiseen ja markkinointiin.

Sovitteluohjaajan tehtävän hoitaminen edellyttää tekijältään nopeaa reagointi- ja muutoskykyä, avointa asennetta erilaisia asiakkaita ja uusia asioita kohtaan, kehittämismyönteisyyttä, halua ja kykyä kehittää itseään ja omaa työtään sekä tiimin toimintaa, erityistä kykyä dialogisuuteen ja huolten puheeksi ottamiseen, paneutumista alan kehitykseen ja muuttuviin olosuhteisiin sekä ymmärrystä huolehtia omasta jaksamisesta ja hyvinvoinnista. Minna kertoo, että parasta hänen työssään ovat ihmiset ja monipuoliset kohtaamiset päivittäin.

Kehittäminen ja kehittyminen työn laadun takeena

Kaikki sosiaalialan ammattilaiset kehittävät omaa työtään. Kehittämistyöhön tarvitaan tietoa kaikista edellä mainituista työn alla olevista suhteista ja niiden analysoinnista sekä vaikuttavuudesta ja vaikuttamisesta. Kehittämistyö kohdentuu työn kaikkiin eri alueisiin ja käytäntöihin. Kehittämistyön tulokset näkyvät yksilön, perheen ja yhteisöjen palvelujen laadussa, jolloin ne vastaavat oikea-aikaisesti ja taloudellisesti erilaisiin tarpeisiin. Sosiaalialan työn kehittämisen myötä kehitetään yhteiskuntaa, edistetään yhteiskunnallista hyvinvointia ja investoidaan ihmisiin. Kehittyminen puolestaan on osa omasta ammattitaidosta huolehtimista. Se on oman alan kirjallisuuteen perehtymistä, täydennyskoulutukseen osallistumista sekä erilaisiin tilaisuuksiin, konferensseihin ja seminaareihin osallistumista sekä kotimaassa että ulkomailla. Kehittyminen vaatii myös säännöllistä työnohjausta ja vuorovaikutusta oman alan ammattikunnan ja kollegojen kanssa sekä ylipäätään uteliasta ja kiinnostunutta otetta ja asennetta omaan työhön ja sen mahdollisuuksiin.

Seuraavassa on kaksi näkökulmaa vammaisalan käytännön työhön, joissa toteutuvat vastuu tietojen ja suunnitelmien siirtämisestä käytännön työmenetelmäksi sekä vastuu asiakkaan laaja-alaisesta hyvinvoinnista:

Kehitysvammaisten ryhmäkotiohjaajien yhteistyöstä syntyi ajatus, että vertaistukea pitää tarjota myös ikääntyneille kehitysvammaisille, jotka asuvat etäällä toisistaan eri ryhmäkodeissa ja usein nuorten kanssa yhteisessä kodissa. Tämän senioriklubin ammatillisena tavoitteena on tukea osallistujien sosiaalista ja psyykkistä toimintakykyä mahdollistamalla uusien ikäryhmän mukaisten sosiaalisten suhteiden syntymistä ja niiden ylläpitämistä. Toiminta edellyttää vetäjiltä valmiutta kohdata osallistujat ja toisensa tasavertaisina ihmisinä, tiedollista osaamista, yksilö- ja ryhmätyöskentelyn taitoja sekä innostusta ja sitoutumista toimintaan.

Haastavasti käyttäytyvien monivammaisten nuorten sosiaalinen kuntoutuminen on ollut uuden, nyttemmin jo vakiintuneen toimintamuodon lähtökohtana asumispalveluyksikössä. Asiakkaina on nuoria, joilla on ilmennyt esimerkiksi autismista, mielenterveyden ongelmista tai kehitysvammaisuudesta johtuvaa haastavaa käyttäytymistä, joka on rajoittanut heidän osallistumistaan päivä- ja työtoimintaan tai hakeutumistaan erityisammattiopetukseen. Kuntoutuksen ohjaaja on yhdessä työtiiminsä kanssa tukenut nuorten kuntoutumista erilaisilla arkipäivän elämään integroiduilla harjoitusohjelmilla, kuten puutarhaterapialla ja harrastustoiminnalla.

Elämyksellisellä yksilö— ja ryhmätoiminnalla ja nuorten omalla itsearvioinnilla on kannustettu nuoria vaikuttamaan omaan toimintaansa. Tällä on ollut tärkeä sija nuorten itsetunnon ja itsekunnioituksen vahvistamisessa. Toiminta tarjoaa turvaverkon nuorille, joille itsenäistyminen on tuottanut vaikeuksia. Työhön kuuluu yhteistoimintaa muiden viranomaisverkostojen ja
yhteistyökumppaneiden kesken sekä vertaisryhmien etsintää, tiedottamista ja toiminnallisen pienryhmätoiminnan kehittämistä.

Edellä on kuvattu sosionomin työkenttää, joka on laaja ja monipuolinen. Sosionomin työ on myös luonteeltaan usein uraauurtavaa ja uutta käytäntöä luovaa, uudistavaa työtä. Tämä selittyy hyvin sillä, että työ elää ihmisten elämän sekä arjen tarpeiden ja muutoksien mukana.

OSA 3

Opiskelija
. osaa soveltaa ja arvioida erilaisia asiakastyön teoreettisia työorientaatioita, metodisia perinteitä ja työmenetelmiä
. osaa arvioida erilaisten asiakkaiden palvelutarpeita
. osaa tavoitteellisesti tukea erilaisten asiakkaiden osallisuutta ja voimavarojen käyttöönottoa ja vahvistumista
. osaa toimia sosiaalialan asiantuntijana moniammatillisissa työryhmissä ja verkostoissa.

Sosiaalialan työn tavoitteena on ihmisten ja yhteisöjen osallisuuden lisääminen, ongelmien ennaltaehkäisy, ratkaisuvaihtoehtojen etsiminen, arviointi ja seuranta sekä heikommassa asemassa olevien asioiden ajaminen. Tämän ohella asiakastyötä ohjaavat säädökset, arvot ja etiikka. Keskeisimpiä niistä ovat ammatin arvot ja ammattieettiset ohjeet, sosiaalihuoltolaki sekä sosiaalihuollon toimintaperiaatteet. Viime kädessä asiakastyössä on monelta osin kyse asiakkaiden perus- ja ihmisoikeuksien sekä sosiaalioikeuden toteutumisen turvaamisesta.

Sosiaalioikeudet koostuvat Suomen sosiaalioikeudellisesta lainsäädännöstä mutta myös kansainvälisistä sosiaalisia ihmisoikeuksia koskevista sopimuksista ja ISU-oikeudesta.
Sosiaalialan työ on muutostyötä, jossa pyritään auttamaan ja tukemaan asiakasta erilaisissa kuormittavissa elämäntilanteissa. Työn painopiste voi asiakkaan tilanteesta riippuen olla joko ehkäisevässä, kuntouttavassa, yhteisöllisessä, korjaavassa tai rakenteellisessa työssä. Keskeisiä työn tavoitteita ovat sosiaalisen toimintakyvyn vahvistaminen sekä hyvinvoinnin ja elämänlaadun edistäminen. Hyvinvoinnin edistäminen voi kohdistua yksilöihin, perheisiin, yhteisöihin tai koko väestöön.

Sosiaalinen toimintakyky

Toimintakyky määritellään koostuvan neljästä ulottuvuudesta, joita ovat fyysinen, psyykkinen, sosiaalinen ja kognitiivinen toimintakyky.

Toimintakyvyn ulottuvuuksista erityisesti sosiaalinen toimintakyky on keskeinen sosiaalialan asiakastyössä. Sosiaalinen toimintakyky muodostuu kahdesta ulottuvuudesta, joita ovat 1) ihminen vuorovaikutussuhteissaan sekä 2) ihminen aktiivisena toimijana ja osallistujana yhteisöissä ja yhteiskunnassa. Ulottuvuudet ilmentävät sitä seikkaa, että kyseessä on suhdekäsite, jota tulee tarkastella suhteessa ympäröivään yhteisöön ja yhteiskuntaan sekä niiden asettamiin normeihin.

Sosiaalisuutta voidaan myös tarkastella suhteessa aikaan. Yksilö elää nykyhetkeä, mutta sen lisäksi hänellä on menneisyys, eletty elämä sekä tulevaisuus. Haavoittavien elämäntilanteiden vaikutukset tai yhteiskunnallinen tilanne, esimerkiksi työttömyys, vaikuttavat siihen, millaisia päätöksiä yksilö tekee tai jättää tekemättä tulevaisuutensa suhteen. Toimintakyvyn sosiaalista puolta on vaikea erottaa omaksi itsenäiseksi kokonaisuudekseen, minkä johdosta sosiaalisen toimintakyvyn mittaaminen on haasteellista ja edellyttää monien ulottuvuuksien samanaikaista tarkastelua. Eräs tapa jäsentää sosiaalista toimintakykyä on jakaa se potentiaaliseen ja aktuaaliseen toimintakykyyn. (Lähde: Tiikkainen & Heikkinen 2013.)

Potentiaalinen toimintakyky rakentuu yksilön ja yksilötekijöiden sekä sosiaalisen verkoston, ympäristön, yhteisön ja yhteiskunnan välisessä dynaamisessa vuorovaikutuksessa niiden tarjoamien mahdollisuuksien ja rajoitteiden puitteissa. Aktuaalinen toimintakyky ilmenee toimijuutena, esimerkiksi aktiivisuutena ja osallistumisella.

Terveyden ja hyvinvoinnin laitoksen Toimia-tietokanta määrittelee sosiaaliselle toimintakyvylle viisi ulottuvuutta:
. sosiaalinen verkostoja sosiaalinen eristyneisyys
. sosiaalinen yhteisyys
. yksinäisyys
. sosiaalinen aktiivisuus ja osallistuminen
. sosiaaliset taidot.

Ihminen, jolla on hyvä sosiaalinen toimintakyky, kykenee olemaan luonnollisessa vuorovaikutuksessa ystävien, sukulaisten ja ryhmien kanssa. Hän on yhteiskunnallisesti aktiivinen ja osallistuu yhteisönsä toimintaan. Hän suoriutuu yhteiskunnallisista velvoitteista ja pystyy myös puolustamaan omia oikeuksiaan. Toimintakyky sisältää osallisuuden kokemuksen tai ainakin 
mahdollisuuden osallistua yhteiseen toimintaan.

Sosiaalisen toimintakyvyn edistämiseen liittyy läheisesti sosiaalisen kuntoutuksen käsite. Käsitteenä sosiaalinen kuntoutus tuli sosiaalihuoltoon sosiaalihuoltolain myötä, vaikka sosiaaliohjauksessa on pitkään huomioitu kuntouttava työote. Sosiaalihuoltolaissa sosiaalisella kuntoutuksella tarkoitetaan sosiaalityön ja sosiaaliohjauksen keinoin annettavaa tehostettua tukea sosiaalisen toimintakyvyn vahvistamiseksi, syrjäytymisen torjumiseksi ja osallisuuden edistämiseksi (sosiaalihuoltolaki 1301/2014, 17 5). Sosiaalisessa kuntoutuksessa voidaan erottaa neljä erilaista lähestymistapaa, jotka menevät osittain päällekkäin mutta myös täydentävät toisiaan. Monet näkevät ihmisten välisen vuorovaikutuksen ja tuen keskeisenä kuntoutuksen lähtökohtana. Tämän ohella on oleellista tehdä tilannearvio ja määritellä yhdessä asiakkaan kanssa tarvittavat kuntoutuksen toimenpiteet. Sosiaalisessa kuntoutuksessa on tärkeää huomioida myös palvelujärjestelmä ja sen sisältämät työprosessit. Neljäntenä lähestymistapana on tarkastella yhteiskunnallista näkökulmaa ja pyrkiä vaikuttamaan yhteiskunnan rakenteisiin etsimällä keinoja sosiaalisen osallisuuden vahvistamiseksi.



Sosiaalialan työn luonne vaihtelee paitsi yhteiskunnallisen tilanteen myös asiakasryhmän tai auttamisorganisaation mukaan. Työ voi olla ohjaavaa ja asiakasta tukevaa vierellä kulkemista, motivoivaa ja innostavaa tai kontrolloivaa. Joskus nämä kaikki edellä mainitut eri elementit ovat samanaikaisesti läsnä. Työtä tehdään toimistoissa, laitoksissa, kouluissa, asiakkaiden kotona ja erilaisissa muissa tiloissa, kuten kaduilla ja kerhoissa sekä yhä enenevässä määrin myös e-palveluissa. Työ on monissa tapauksissa tasapainottelua empatian, jämäkkyyden, ammattieettisten vaatimusten sekä työn asettamien velvoitteiden välillä.

Kulttuuriset ja yhteiskunnalliset tekijät vaikuttavat vahvasti auttamistyön orientaatioon, joten työntekijä tarvitsee tietoa organisaatioista ja toimintaympäristön kulttuurisista piirteistä. Tämä tieto auttaa työntekijää ymmärtämään toimintaympäristön vaikutuksia. Ymmärrys ihmisen toimintaan vaikuttavista psyykkisistä tekijöistä, kuten tunteista, tarpeista ja motiiveista, ja sosiaalipsykologinen tieto ryhmän ja yhteisön osana toimimisesta ovat tärkeitä.

Edellä kuvatun lisäksi sosionomi tarvitsee lainsäädännöllistä osaamista ja tietoa lakien soveltamisen edellytyksistä ja mahdollisuuksista. Sosiaalialalla työskenneltäessä tulee hallita asiakastyön edellyttämä vuorovaikutusosaaminen sekä erilaiset työmenetelmät ja lähestymistavat.






Asiakastyön prosessit

Sosiaalihuoltolain (1301/ 2014) keskeisenä tehtävänä on edistää asiakaskeskeisyyttä sekä asiakkaan oikeutta hyvään palveluun ja kohteluun sosiaalihuollossa. Lisäksi laissa korostetaan hyvinvoinnin edistämistä ja ongelmien ennaltaehkäisyä.

Tässä luvussa käsiteltävä asiakastyön prosessi on yleinen kuvaus asiakasprosessin eri vaiheista sekä siinä huomioitavista tekijöistä. Sosiaalihuoltolain 4 pykälässä korostetaan asiakkaan etua, jota arvioitaessa on kiinnitettävä huomiota siihen, miten eri toimintatavat ja ratkaisut parhaiten turvaavat:
. asiakkaan ja hänen läheistensä hyvinvoinnin
. asiakkaan itsenäisen suoriutumisen ja omatoimisuuden vahvistumisen sekä läheiset ja jatkuvat ihmissuhteet
. asiakkaan tarpeisiin nähden oikea—aikaisen, oikeanlaisen ja riittävän tuen
. asiakkaan mahdollisuuden osallistumiseen ja omiin asioihinsa vaikuttamiseen
. asiakkaan kielellisen, kulttuurisen sekä uskonnollisen taustan huomioimisen
. asiakkaan pääsyn työelämään tai hänen toivomuksiaan, taipumuksiaan ja muita valmiuksiaan vastaavaan koulutukseen
. asiakassuhteen luottamuksellisuuden ja yhteistoiminnan asiakkaan kanssa.

Yksilöiden, perheiden ja yhteisöjen hyvinvointia ja sosiaalista toimintakykyä edistävät useat eri hallinnonalat sekä kolmannen sektorin toimijat. Tässä luvussa ei esitellä sosiaalialan tehtäväkohtaista työnjakoa vaan käsitellään yleisesti asiakastyön prosessia ja siihen sisältyviä toimintatapoja ja -vaiheita.

Asiakastyön prosessia ei tule ymmärtää vain sarjana erillisiä toimenpiteitä, vaan sillä on merkitystä asiakkaalle vaikeuksia jäsentävänä, omaa elämänotetta vahvistavana ja välittävää ihmissuhdetta edustavana sosiaalisena kokemuksena (Kananoja 2017).

Asiakasprosessissa tulee kiinnittää huomio asiakkaan ja perheen kokonaistilanteen. Käytettävät menetelmät tulee valita ja ratkaisut tehdä siten, että voidaan torjua hyvinvointia uhkaavia riskejä sekä ehkäistä uusien ongelmien syntymistä. Lisäksi tulee kiinnittää huomiota jo syntyneiden vaikeuksien ratkaisuihin.

Asiakasprosessissa yksi keskeisistä tekijöistä on asiakaslähtöisyys, joka muodostaa asiakastyön arvoperustan. Asiakaslähtöisyydessä on kyse siitä, että jokainen asiakas kohdataan yksilönä. Olennaista on, että palvelut organisoidaan yhdessä asiakkaan kanssa hänen toiveensa ja tarpeensa huomioiden. Tämä edellyttää asiakkaalta ja ammattilaiselta vuoropuhelua ja yhteisymmärrystä siitä, miten asiakkaan tarpeet voidaan tyydyttää palveluiden puitteissa parhaalla mahdollisella tavalla. Elämäntilanteiden, sosiaalisten olojen sekä ihmisen toimintaedellytysten ja toimintakyvyn muutokset ovat yleensä aikaa vaativia ja moniulotteisia prosesseja, jotka voivat toteutua vain ammattilaisen ja asiakkaan välisen keskinäisen yhteistyön ja luottamuksen avulla.



Sosiaalihuollossa asiakkailla on oikeus saada asiantuntijan arvio omasta palvelutarpeestaan, ja samalla asian vireille tulo varmistaa sosiaalisten oikeuksien turvaamisen. Palvelutarpeen arvioinnissa on kyse lähtötilanteen kartoituksesta, jonka tavoitteena on hankkia tietoa asiakkaan tilanteesta ja siihen vaikuttavista tekijöistä. Tilannearvio perustuu asiakkaan ja työntekijän yhteiseen arviointiin ja näkemykseen tilanteesta. Tilannearviossa on hyvä arvioida fyysiset, kognitiiviset, psyykkiset ja sosiaaliset tekijät. Lisäksi on myös hyvä kartoittaa tilanteeseen liittyvät tunteet ja välittömät huolet. On tärkeää kuulla, miten asiakas itse määrittelee elämäntilanteensa ja siihen vaikuttavat ympäristötekijät. Kartoitusvaiheessa tulee huomioida riskitekijät ja asiakkaan käytettävissä olevat voimavarat. On todettu, että hyvin tehty alkutilanteen arviointi auttaa asiakasta näkemään tilanteensa uudesta näkökulmasta sen ohella, että samalla tilanne jäsentyy myös ammattilaiselle. Arviointi käynnistyy yleisistä tilanteeseen vaikuttavista tekijöistä. Tämän jälkeen arviointi fokusoituu keskeisiin vaikeuksiin, joihin lähdetään yhteistyössä etsimään ratkaisua.

Suunnitelmavaihe

Kerätyn tiedon avulla laaditaan asiakastyön suunnitelma muutoksen aikaansaamiseksi sekä valitaan keinot, joita tarvitaan tavoitteeseen pääsemiseksi.

Sosiaalihuoltolain 39 B:ssä todetaan, että asiakassuunnitelma sisältää asiakkaan palvelutarpeen
edellyttämässä laajuudessa
. asiakkaan arvion ja ammatillisen arvion tuen tarpeesta
. asiakkaan arvion ja ammatillisen arvion tarvittavista palveluista ja toimenpiteistä
. omatyöntekijän tai muun asiakkaan palveluista vastaavan työntekijän arvion asiakkaan terveyden tai kehityksen kannalta välttämättömistä sosiaalipalveluista sekä niiden alkamisajankohdasta ja kestosta
. tiedot siitä, kuinka usein asiakas ja omatyöntekijä tai muu asiakkaan palveluista vastaava työntekijä tulevat tapaamaan. 
asiakkaan ja työntekijän arvion asiakkaan vahvuuksista ja voimavaroista
. asiakkaan ja työntekijän yhdessä asettamat tavoitteet, joihin sosiaalihuollon avulla pyritään
. arvion asiakkuuden kestosta
. tiedot eri alojen yhteistyötahoista, jotka osallistuvat asiakkaan tarpeisiin vastaamiseen, ja tiedot vastuiden jakautumisesta niiden kesken 
. suunnitelman toteutumisen seurantaa, tavoitteiden saavuttamista ja tarpeiden uudelleen arviointia koskevat
Asetettujen tavoitteiden tulee olla asiakkaan kanssa yhteistyössä laadittuja ja johdonmukaisia sekä mahdollisimman käytännönläheisesti asiakkaan toimintaa kuvaavia. Tavoitteita asetettaessa on hyvä huomioida, että ne ovat mitattavia ja arvioitavissa olevia. Perinteisesti määrämuotoinen ja määrällinen mittaaminen (measurement) ja mittarit (measure) eivät ole kuuluneet sosiaalialan toimintakulttuuriin. Tilanne sosiaalialalla on kuitenkin muuttunut, ja TOIMIAn selvityksen (2017) mukaan sosiaalialan asiakastyössä on nykyisin käytössä lukuisia mittareita, menetelmiä, toimintamalleja ja työkaluja.

Vaikuttavuudesta on kyse, kun halutaan tietää, tuottaako jokin toiminta tai prosessi toivotun muutoksen. Vaikuttavuuden merkitys on kaksijakoinen, ja se koskettaa sekä sosiaali- ja terveyspalveluiden asiakkaita että työntekijöitä, koska asiakkailla on oikeus saada vaikuttavia palveluita ja tämän lisäksi myös työntekijöillä tulee olla omassa työssään mahdollisuus toteuttaa vaikuttavia työtapoja. Pyrittäessä asiakastyössä vaikuttavuuteen tarvitaan tutkittua tietoa, joka ohjaa asiakasprosessissa tehtäviä valintoja. Tämän ohella tarvitaan vaikuttavuuden seurantaa asiakkaan hyvinvoinnissa tapahtuvasta positiivisesta kehityksestä.

Mittareiden ja toimintamallien avulla tuotettua tietoa sovelletaan asiakkaita koskevassa päätöksenteossa, palvelujärjestelmän vaikuttavuuden arvioinnissa ja seurannassa sekä johtamisessa. Käytössä olevien mittareiden ja mittauskäytäntöjen moninaisuus on luonut tarpeen toimintakyky mittareiden eettiseen käyttöön ohjaavalle suositukselle. Sosiaalialaa koskeva geneerinen suositus kohdentuu sekä asiakastyöhön että asiakastyön johtamiseen erilaisissa organisaatioissa. Suositus koskee asiakasrajapinnassa tehtävää työtä sekä asiakasasiakirjoihin tallennettavia tietoja. Koska kyseessä on geneerinen suositus, ei siinä oteta kantaa yksittäisiin toimintakykymittareihin, mittareiden kehittämiseen tai mittareita koskevaan soveltuvuuden arviointiin.

Suunnitteluvaiheessa työskentelyn perustana on näkökulma, jossa sekä asiakas että työntekijä tuovat tilanteeseen omat tietonsa, joiden pohjalta muodostetaan suunnitelma tilanteen ratkaisemiseksi. Useimmiten on tarpeellista pilkkoa tavoitteita pienemmiksi osatavoitteiksi, jolloin niiden saavuttaminen ja arviointi on helpompaa. Aina työntekijän ja asiakkaan näkemykset eivät ole samansuuntaisia. Esimerkiksi lastensuojelussa voi olla tilanteita, joissa vanhemmilla ei ole selkeää kuvaa siitä, mihin työskentelyllä pyritään. Tämän johdosta on tärkeää, että työskentelylle asetetut tavoitteet käydään mahdollisimman tarkasti ja selkeästi läpi, jotta asiakas ymmärtää oman roolinsa ja työntekijän roolin asiakasprosessissa.

Lastensuojelusta tehtyjen tutkimusten mukaan kannattaa panostaa hyvään asiakassuhteeseen ja voimavaroja tarkastelevaan työskentelyyn, jossa koko perhe on mukana (Hietamäki 2015). Työntekijän on kyettävä luomaan asiakkaaseen sellainen suhde, jonka varassa työskentely voi edetä. Tässä yhteydessä voidaan puhua systemaattisuudesta, mikä edellyttää yhteisesti
asetettuja tavoitteita, soveltuvia toimintatapoja tavoitteiden saavuttamiseksi sekä vaikutusten arviointia työskentelyn päättyessä.

Suunnitelmavaiheeseen liittyy olennaisena osana asiakastyön dokumentointi, millä tarkoitetaan asiakastyössä syntyvien asiakirjojen laatimista sekä asiakassuhteessa ja palvelutapahtumassa syntyvien tietojen, kuvien ja äänitteiden tallentamista. Dokumentoinnin yhteydessä puhutaan mää-
erämuotoisesta kirjaamisesta eli asiakastietojen kirjaamisesta yhtenäisesti sovitulla tavalla. Rakenteinen tieto taas viittaa etukäteen sovitun rakenteen mukaan kirjattuun ja tallennettuun tietoon. Selkeän kirjaamisen merkitys on tullut entistä tärkeämmäksi, koska asiakkaalla on oikeus tutustua häntä koskeviin tallennettuihin tietoihin ja pyytää virheellisten tietojen korjaamista (laki sosiaalihuollon asiakkaan asemasta ja oikeuksista 812/ 2000).



Toteutusvaihe

Kun suunnitelma on laadittu, on vuorossa sen täytäntöönpano eli toteutusvaihe, jossa valitaan tavoitteisiin pääsemistä edistävät interventiot eli toimenpiteet. Tässä vaiheessa on tärkeää muistaa, että jokaisen asiakkaan tilanne on yksilöllinen, joten työmenetelmien valinnan tulee perustua tilannekohtaiseen arviointiin. Toteutusvaiheessa on tärkeää, että asiakas uskoo omiin voimavaroihinsa. Asiakkaan voimavaroja voidaan tukea tekemällä hänet tietoiseksi omista vahvuuksistaan. Sosiaalialan ammattilaiselta tämä edellyttää asiakkaan kohtaamiseen liittyvää osaamista, kuten kykyä luoda luottamuksellinen asiakassuhde, vuorovaikutustaitojen hallitsemista, asiakkaan kokonaisvaltaista elämäntilanteen arvioimista sekä osallisuuden huomioimista. Asiakkaan näkökulmasta palvelun järjestäminen ja toteutus nivoutuvat kiinteästi yhteen. Palvelut sisältävät muun muassa oikeuden palveluohjaukseen ja omatyöntekijään.

Asetettujen tavoitteiden ja palvelujen toimivuuden arviointi tapahtuu työntekijän ja asiakkaan yhteisissä tapaamisissa, joissa arvioidaan, missä on onnistuttu ja mitkä tavoitteet vaativat vielä työskentelyä. Myös asiakassuunnitelmaa voi olla tarpeen päivittää työskentelyn aikana. Asiakasta autetaan luomaan toimintatapoja, jotka ylläpitävät muutosta myös yhteisen työskentelyn jälkeen. Asiakassuhteen päättämiseen tulee varata aikaa, ja sen lopussa voidaan myös sopia seurantatapaamisista, joissa seurataan muutoksen pysyvyyttä.

Onnistunut työskentely asiakkaan kansa edellyttää luottamuksellista ja turvallista asiakassuhdetta, joka luo perustan myös arvostavalle kohtaamiselle. Työntekijän tulee olla kiinnostunut asiakkaasta ja osoittaa arvostusta häntä kohtaan.

Arvostaminen on hyvän elämän rakennusaine, mikä tarkoittaa inhimillisen elämän, kokemuksen ja tunteiden arvostamista niiden kaikissa muodoissa. Se on ihmisyyden arvostamista, mikä ei riipu henkilön saavutuksista tai saavuttamatta jättämisistä. Jokainen ihminen on ainutlaatuinen ja tarkoitettu elämään omana itsenään. Onnistunut asiakastyö edellyttää työntekijältä sosiaalialan toimintaperiaatteiden ja eettisten ohjeiden sisäistämistä.

Asiakasta tulee kunnioittaa sellaisena kuin hän on ja yksilö ja hänen tekonsa tulee erottaa toisistaan. Kun tämä on työskentelyn lähtökohtana, asiakkaan on helpompaa lähteä toteuttamaan muutosta. Tämä ei kuitenkaan tarkoita sitä, että työntekijän tulisi hyväksyä kaikki asiakkaan teot. Jos asiakas on toiminut työntekijän mielestä epäeettisesti, ei työntekijän tarvitse hyväksyä sitä, koska hyvä asiakassuhde kestää myös erilaiset näkemykset.

Hyvässä asiakassuhteessa tarvitaan myös empaattisuutta. Empaattisuus on sekä affektiivinen että kognitiivinen prosessi. Affektiivisuuden avulla pystytään eläytymään asiakkaan tunteisiin. Kognitiivinen prosessi taas auttaa ymmärtämään asiakkaan tilannetta ja hänen ajatteluaan ja tarpeitaan. Työntekijän on hyvä asettua asiakkaan asemaan ja tarkastella tilannetta sekä
affektiivisesta että kognitiivisesta näkökulmasta.

Aitous asiakassuhteessa merkitsee pyrkimystä auttaa asiakasta ratkaisemaan kohtaamiaan vaikeuksia ja etsimään uusia tavoitteita elämälleen. Aitous tarkoittaa myös kykyä myöntää virheensä ja tietämättömyytensä. Aidosti työstään innostunut työntekijä tartuttaa innostuksensa myös asiakkaaseen. Aitous merkitsee myös molemminpuolista uskallusta arvioida työskentelyä sekä sen tavoitteita ja menettelytapoja. Jokainen sosiaalialan ammattilainen työskentelee oman persoonallisuutensa mukaisesti, mutta aitouteen pyrkiminen pienentää sosiaalista etäisyyttä työntekijän ja asiakkaan välillä.

Sosiaalialan työntekijöitä sitoo vaitiolovelvollisuus asiakassuhteessa. Luottamuksellinen suhde ei kuitenkaan rakennu vain vaitiolovelvollisuuden varaan. Luottamuksellinen suhde rakentuu asiakassuhteen myötä. Siihen vaikuttavat sekä sanallinen että sanaton viestintä. Sanaton viestintä ilmenee eleinä, ilmeinä, katsekontaktina, asenteina, äänenpainona ja äänensävynä. Asiakastyössä ammatillisuutta on se, että sekä sanallinen että sanaton viestintä ovat samansuuntaisia. Kun asiakkaan ja työntekijän välille on muodostunut luottamuksellinen suhde, asiakas ei enää paheksu työntekijän jämäkkyyttä ja pyrkimystä vaikuttaa hänen elämäntilanteeseensa. Asiakkaan tilanne ei muutu ilman hänen elämässään tapahtuvia muutoksia.
(Lähde: Särkelä 2001, Kadushin & Kadushin 1997.)
Asiakastyötä ohjaavat sosiaalipedagogiset lähestymistavat. Sosiaalialan asiakastyötä on pyritty kuvaamaan erilaisten teorioiden valossa. Todellisuudessa työntekijälle on käytännön työssä hyötyä siitä, että hän osaa yhdistellä erilaisia teorioita ja ajatusmalleja eikä toimi kaavamaisesti jonkin yksittäisen ajatusrakennelman mukaisesti.

Sosiaalipedagogisella ajattelulla on vahva asema monessa sosiaalialan koulutuksessa esimerkiksi muissa Pohjoismaissa, Saksassa ja Hollannissa. Suomessa sosiaalipedagogiikka on verrattain uusi oppiala. Sen kehittäminen koulutus- ja oppialana käynnistyi Suomessa 1990-luvulla. Sosiaalipedagogiikka sijoittuu kasvatus- ja yhteiskuntatieteiden välimaastoon. Se tarkastelee kasvun ja kasvatuksen yhteisöllisiä ja yhteiskunnallisia kytkentöjä ja tuo pedagogisen näkökulman sosiaaliseen työhön.

Sosiaalipedagogiikalla on perinteisesti ollut kaksi perustehtävää. Toinen tehtävä painottaa yleistä yhteiskunnallista kasvatusta. Tällä tarkoitetaan sitä, että tuetaan jokaisen ihmisen sosiaalista kasvua heidän omissa yhteisöissään ja yleisesti yhteiskunnassa. Toinen tehtävä on sosiaalisten ongelmien kohtaamista kasvatuksellisin keinoin. Kohderyhmänä ovat ne ihmiset, joiden elämää uhkaavat tai vaikeuttavat riskit, erityiset tarpeet toiminnallisuus, tai ylipäätään yhteiskunnallinen huono-osaisuus ja eriarvoisuus. Lisäksi pyritään vaikuttamaan yhteiskunnan rakenteisiin. Tavoitteena on ennaltaehkäistä, lievittää tai korjata sosiaalisia ongelmia.

Sosiaalipedagogiikan perusta on kahdessa erilaisessa traditiossa. Toinen niistä on saksalainen sosiaalipedagogiikan traditio ja toinen latinalaisamerikkalainen traditio. Pohjoismaissa sosiaalipedagogiikka perustuu vahvemmin saksalaiseen traditioon, vaikkakin siitä löytyy myös piirteitä latinalaisamerikkalaisesta traditiosta.

Sosiaalipedagogiikan määrittelyä

Nivala ja Ryynänen (2019) määrittävät sosiaalipedagogista työtä siten, että työtä tehdään hyvin monenlaisissa toimintaympäristöissä, mutta erityisesti sosiaali- ja kasvatusalalla. Työtapa on kohtaamiseen ja dialogiin perustuva, ja se tukee osallistumista ja toimijuutta. Se on yhteisöllinen, toiminnallinen ja luova työtapa. Työtapa on käytännön ja teorian yhteyteen perustuva ja holistinen, koska se huomioi yksilön, yhteisön ja yhteiskunnan tasot työskentelyssä.

Suomen Sosiaalipedagoginen seura määrittää sosiaalipedagogiikan näin:
”Sosiaalipedagogiikka tarkastelee ihmisen kasvua sosiaalisena ilmiönä, eli kiinnostuksen kohteena ovat prosessit, joissa ihminen kasvaa yhteisöjen ja yhteiskunnan jäseneksi ja jäsenenä. Kasvun lisäksi huomion kohteena on kasvatus eli pedagoginen toiminta, jolla sosiaalista kasvua tuetaan ihmisen elämänkulun eri vaiheissa. Kasvu ja kasvatus ymmärretään sosiaalipedagogiikassa laajasti. Ne ovat asioita, joita tapahtuu läpi elämän, kaikilla elämän osa-alueilla arkipäivän kohtaamisista kasvatuksen formaaleihin instituutioihin.

Sosiaalipedagogiikan keskeisiä teemoja ovat täysipainoisen kansalaisuuden, yksilöiden ja yhteisöjen omaehtoisen toimintakyvyn ja tasapainoisen yhteiselämän vahvistumisen edellytysten ja keinojen tarkastelu kasvun ja kasvatuksen näkökulmasta. Sosiaalipedagogiikan toimintakenttää ovat myös yhteiskunnalliseen eriarvoisuuteen, syrjimiseen ja syrjäytymiseen liittyvät haasteet sekä niiden ennaltaehkäiseminen ja lievittäminen.

Sosiaalipedagogiikka tarkastelee kasvun ja kasvatuksen yhteisöllisiä ja yhteiskunnallisia kytkentöjä ja tuo pedagogisen näkökulman sosiaaliseen työhön. Tieteenä se siis yhdistää kasvatustieteellisen ja yhteiskuntatieteellisen näkökulman. Lisäksi sosiaalipedagogiikka on toimintatiede, jossa teoria ja käytäntö ovat läheisessä suhteessa toisiinsa. Teoria on ajattelun väline, joka auttaa toteuttamaan ja kehittämään käytännön toimintaa, ja toiminnassa saadut kokemukset uudistavat ajattelua ja muokkaavat teoriaa. Sosiaalipedagogiseen teoriaan pohjautuva ja käytäntöön kohdistuva tutkimus on välttämätöntä tämän yhteyden ylläpitämiseksi."

Suomen sosiaalipedagogisen seuran sivuilta löytyy ajankohtaisia sosiaaliedagogiikkaa käsitteleviä artikkeleita. Sosiaalipedagogiikkaa ei voida määritellä vain yhdellä tavalla, koska sosiaalipedagogiikan tulkintaan vaikuttavat erilaiset aatevirtaukset ja ihmis-, yhteiskunta- ja tiedekäsitykset. Leena Kurki (1998) toteaa, että käsitteen määrittelyä vaikeuttaa entisestään se, että toiset ymmärtävät sosiaalipedagogiikan ensisijaisesti sosiaalisen kasvatuksen tieteellisenä teoriana, kun toiset pitävät akateemisena oppialana ja jotkut taas puhtaasti ammatillisena työkäytäntönä.

Sosiaalipedagogiikan monimerkityksinen ja ihmis-, yhteiskuntakäsite määrittyy maailmalla eri traditioiden ja tiedekäsityksen pohjalta. Sosiaalipedagogiikka on luonteeltaan vahvasti soveltavaa ja käytännöllistä. Hämäläinen (1995) toteaa kuitenkin, että kaikissa traditioissa tarkastellaan inhimillisen yhteiselämän kysymyksiä. Lisäksi Hämäläinen (2012) kirjoittaa, että sosiaalipedagogiikan määrittelyä vaikeuttaa se, että käsitteet pedagogiikka ja sosiaalinen määritellään eri lailla eri maissa. Sosiaalipedagogiikan kehittymisen perustana ovat eri maiden historialliset tapahtumat, mutta myös kulttuuriset, poliittiset ja sosiaaliset tekijät.

Sosiaalipedagogiikan monimerkityksellisyyttä kuvaavat hyvin myös muutamat eurooppalaiset esimerkit sosiaalipedagogisesta toiminnasta. Englannissa sosiaalipedagogisena toimintana pidetään työtä, jota kutsutaan nimellä youth and community work (nuoriso- ja yhdyskuntatyö). Se kehittyi omaksi toiminta-alakseen sosiaalityön pohjalta. Sen perinnäiset työorientaatiot ovat tapauskohtainen työ (case work), ryhmätyö (group work) ja yhteisötyö (community work). Se on luonteeltaan kasvatuksellista, ehkäisevää ja voimaannuttavaa (empowering). Perinteistä sosiaalityötä pidetään Englannissa enemmän ongelmanratkaisu- ja metodikeskeisenä. Ranskassa taas sosiaalipedagogiikka ei ole virallinen käsite, mutta sosiaalista hätää pyritään kohtaamaan kasvatuksen keinoin.

Sosiaalipedagogiikka tarkastelee Hämäläisen (2012) mukaan perustavanlaatuisia kysymyksiä, kuten yhteiskuntajärjestystä, henkistä kasvua, kansalaiskasvatusta ja taistelua sosiaalisia ongelmia vastaan. Pääsuuntana sosiaalipedagogisessa ajattelussa voidaan tunnistaa syrjäytymisen ehkäisy, aktiivinen kansalaisuus ja kansalaiskasvatus. Näiden lisäksi tärkeässä asemassa on haavoittuvassa asemassa olevista lapsista ja aikuisista huolehtiminen. Tanskalaisen Madsenin (2000) mukaan sosiaalipedagogiikan tavoitteena on integroida jonkinlaisen uhan alla eläviä ihmisiä yhteiskuntaan. Riski joutua yhteiskunnan ulkopuolelle voi johtua erilaisista syistä. Sosiaalipedagogiseksi toimenpiteeksi nimetään toimintaa, jolla yritetään auttaa ihmistä liittymään yhteiskunnan yhteyteen. Tämä yhteiskunnallinen yhteys voi olla mikä tahansa yhteiskunnallinen instituutio, kuten perhe, koulu, toveripiiri, työpaikka tai paikallinen lähiverkosta. Sosiaalipedagogisessa työssä asiakkaita ovat ne, jotka elävät jollain lailla syrjäytymisuhan alla tai joiden mahdollisuudet osallistua yhteiskunnalliseen toimintaan ovat heikentyneet. Sosiaalipedagoginen työ voi olla korjaavaa, mutta pääpaino on yhä enemmän ennaltaehkäisyssä. Madsen (2006) kuvaa sosiaalipedagogiikkaa erityisesti yhteiskuntaan integroitumisen teoriana ja käytäntönä. 

Sosiaalipedagogiikan traditiot

Germaanisen kielialueen sosiaalipedagogiikka

Sosiaalipedagogiikalla on käsitteenä ja ammatillisena toimintana pitkät juuret. Sen käyttö alkoi Saksassa 1800-luvulla Keski-Euroopan muutosprosesseista, jolloin yhteiskunnan rakenteet ja elämänmuodot muuttuivat teollistumisen ja kaupungistumiskehityksen myötä ja varsinkin nuorten oli vaikea integroitua yhteiskuntaan. Sosiaalipedagogiikka syntyi pyrkimyksistä ehkäistä ja lievittää tästä aiheutuvia sosiaalisia ongelmia, kuten perheen kasvatuskyvyn heikkenemisestä aiheutunutta lasten ja nuorten laiminlyödyksi joutumisen ongelmaa. Toisen maailmansodan jälkeen sosiaalipedagoginen toiminta kehittyi edelleen korjaavasta, ihmisten sosiaalistumista ja kuntoutumista korostavasta työotteesta kohti ennaltaehkäisevää toimintaa.

Samalla siirryttiin asiantuntija- ja laitoskeskeisestä toiminnasta yhdessä tekemiseen ja ihmisten kohtaamiseen heidän omassa elinympäristössään. Nykyhetkestä käsin karkeasti määritellen sosiaalipedagogisen toiminnan päämääränä yhteiskunnan kannalta oli Hämäläisen (1999) mukaan 50-luvulla saada ihmiset tottelemaan, 60-luvulla sopeutumaan, 70-luvulla normalisoitumaan tarjoamalla yhteisöjen ulkopuolelta käsin tuotettuja ja tätä kautta passivoivia tapahtumia ja viihdettä sekä 80-luvulta alkaen normalisoitumaan aktivoinnin kautta. 1980-luvulta alkanut kausi on hänen mukaansa painottanut osallisuuden merkitystä, erilaisia yhteiskunnallisesti hyödyllisiä aktiviteetteja ja työntekoa.

Sosiaalipedagogisessa teoriakeskustelussa saksalaisella perinteellä on perustavanlaatuinen asema uudempiin kansallisiin traditioihin nähden. Sosiaalipedagogiikan käsite syntyi Saksassa 1840-luvulla, joten muiden maiden perinteet jäsentyvät historiallisesti pitkälti saksalaisesta ajattelusta käsin. Saksalaisen perinteen ehkä merkittävin anti muille perinteille koskee sosiaalipedagogiikan teoreettisten perusteiden tarkastelua, sosiaalipedagogisen teorian ja käytännön suhteen problematisointia ja sosiaalipedagogiikan kehittämistä käytännöllisenä tieteenä.

Erilaisia sosiaalipedagogiikan suuntauksia

Sosiaalipedagogiikan teoriasuuntauksia on paljon. Nivalan ja Ryynäsen (2019) jäsennyksen mukaan niitä voisi olla kolme. Suuntauksista ei olla yksimielisiä ja niitä sovelletaan eri maissa eri tavalla. Kukin suuntaus näkee sosiaalipedagogiikan ja sen tehtävät eri tavalla. Seuraavassa esitellään lyhyesti saksalaisen sosiaalipedagogisen ajattelun suuntaukset.

1. Empiiris-analyyttinen suuntaus

Tämä suuntaus vaikutti erityisesti 1960-luvulla, jonka jälkeen se alkoi hiipua. Sosiaalipedagogisen tieteellisen tiedon piti perustua empiiriseen yhteiskunta- ja käyttäytymistutkimukseen, ja arvokysymykset tuli jättää tieteellisen tarkastelun ulkopuolelle.

Tämän suunnan edustajana oli saksalainen sosiaalipedagogiikan ja sosiaalityön professori Lutz Rössner. Hänen mukaansa sosiaalipedagogiikan kohteena oli epäonnistunutta sosiaalisaatiota korjaava kasvatustoiminta. Tavoitteena oli saada epäonnistuneet yksilöt integroitua yhteiskuntaan. Hän tutki lasten ja nuorten lisäksi aikuiskasvatusta ja työtä ikäihmisten parissa.

2. Hermeneuttinen suuntaus

Saksalaisen Nohlin mukaan sosiaalipedagogisen teorian muodostumisen tuli lähteä liikkeelle historiallisesta tilanteesta. Teorian tehtävänä oli hänen mukaansa todellisuuden, nimenomaan pedagogisen arjen tulkitseminen. Hermeneuttisessa suuntauksessa keskeistä oli sosiaalipedagoginen
käytäntö ja kasvatussuhde, kasvattajan ja kasvatettavan välinen suhde. Kun ymmärrettiin sosiaalipedagogista käytäntöä, pystyi sitä myös kehittämään, mikä oli Nohlin mielestä tärkeää. Nohlin ajatuksiin vaikutti henkitieteellinen filosofia.

Nohlin ja toisen maailmansodan jälkeen myös saksalainen sosiaalipedagogi Mollenhauer alkoi korostaa yhteiskunnallisia ongelmia enemmän kuin sosiaalipedagogista käytäntöä ja kasvatussuhdetta. Mollenhauer määritteli sosiaalipedagogiikan toiminnaksi integroida nimenomaan nuoret yhteiskuntaan. Pikkuhiljaa suuntaus kehittyi kriittis-emansipatoriseen suuntaan.

3. Kriittis-emansipatorinen suuntaus

Tämä suuntaus syntyi toisen maailmansodan jälkeen ja vahvistui 1960-luvulta lähtien. Tässä ajattelussa kritisoitiin sosiaalisten ongelmien psykologisointia ja korostettiin ongelmien yhteiskunnallista luonnetta. Kiinnostus kohdistui yksilön ja yhteiskunnan väliseen suhteeseen. Yhteiskunnan rakenteita, jotka ylläpitivät tai loivat sosiaalisia ongelmia, tuli muuttaa.

Suuntauksen sisällä oli sekä radikaaleja että maltillisia ajattelijoita. Molemmat pyrkivät yhteiskunnan inhimillistämiseen. Suuntauksen mukaan ihmistä eriarvoistaviin epäkohtiin tuli puuttua ja toimintaa tuli ohjata yhteiskunnallinen oikeudenmukaisuus ja ihmisten yhdenvertaisuus. Tätä suuntausta edustivat saksalaiset Theodor Wilhelm, Klaus Mollenhauer ja Hans Thiersch. He kaikki olivat huolissaan nuorista ja tarkastelivat nuorten sosialisaatio-ongelmia.

Lisbeth Eriksson (2014) on puolestaan tutkinut empiirisesti Pohjois-Eurooppalaista sosiaalipedagogiikkaa ja jakanut sosiaalipedagogiset lähestymistavat myös kolme en: soveltavaan (adapting), demokraattiseeen ja mobilisoivaan eli toimeenpanevaan (mobilisig) lähestymistapaan työssä käytettävien menetelmien mukaan. Nämä suuntaukset muistuttavat yllä mainittuja saksalaisia suuntauksia. Soveltavassa suuntauksessa työntekijät luottavat yksilökohtaisiin työskentelymenetelmiin. Jos taas tulokulma on demokraattinen, ovat menetelmät ryhmiin ja yhteisöihin kohdistuvia. Mobilisoivassa suuntauksessa pyritään sen sijaan vaikuttamaan yhteiskunnansosiaalisiin rakenteisiin, koska niiden katsotaan aiheuttavan ihmisille sosiaalisia ongelmia.

Sosiaalipedagogiset kompetenssit

Tanskalainen Bent Madsen on erityisen tunnettu pohjoismaisen sosiaalipedagogiikan kehittäjänä. Hän havainnollistaa sosiaalipedagogista ammattipätevyyttä ilmeikkäästi sosiaalipedagogisen ammatillisuuden kompetenssimallin avulla. Puhutaan "Madsenin kukasta" (s. 106). Bent Madsen korostaa, että sosiaalialan työntekijän toimintapätevyyden keskiössä on etiikka.

Eri kompetenssialueet muodostavat työntekijän toimintapätevyyden. Tuottava pätevyys tarkoittaa, että työntekijä hallitsee erilaisia työvälineitä, osaa käyttää niitä ja kykenee organisoimaan ja suunnittelemaan asioita. Hänen täytyy myös kyetä ratkaisemaan kädentaitoja edellyttäviä arkipäivän ongelmia, kehittämään työtä ja hyödyntämään uusia innovaatioita omassa työssään.

Ilmaisullinen pätevyys edustaa toimintapätevyyden esteettistä ja emotionaalista ulottuvuutta. Työntekijän tulee kyetä eläytymään asiakkaan asemaan sekä sanallisen viestinnän että toiminnallisten menetelmien (esim. luova liikunta, musiikki, kuvallinen ilmaisu ja draama) avulla.

Kommunikatiiviseen pätevyyteen liittyvät kyky toimia eettisesti kestävällä tavalla, kyky toimia yhteistyössä ja kyky solmia luottamuksellisia vuorovaikutussuhteita. Analyyttinen ja synteesiä luova reflektiivinen pätevyys liittyy oman työn tutkimiseen ja uudelleen jäsentämiseen, jonka pohjalta kyetään luomaan uusia toimintakäytäntöjä sekä parhaimmillaan toimintaa kehittävää teoriaa. Työntekijän toimintapätevyydessä yhdistyvät kaikki osa-alueet.



Romaanisen kielialueen sosiaalipedagogiikka (sosiokulttuurinen innostaminen)

Romaanisen kielialueen sosiaalipedagogiikan kehityshistoria ei ole yhtä selkeä kuin saksalaisen sosiaalipedagogiikan. Romaanisen kielialueen sosiaalipedagogiikka syntyi saksalaisen sosiaalipedagogiikan idean pohjalle, mutta sen painotukset ovat hieman toisenlaiset. Romaanisen kielialueen sosiaalipedagogiikkaa on käytetty erityisesti Espanjassa ja Ranskassa sekä Latinalaisessa Amerikassa.

Romaanisen kielialueen sosiaalipedagogiikkaa kuvataan Espanjassa tapahtuneen kehityksen mukaan. Syntyhistoria ei perustu eurooppalaisten hyvinvointivaltioiden syntymiseen kuten muualla Keski-Euroopassa, vaan se perustuu kansallisiin erityispiirteisiin.

Espanjalaiset ovat rakentaneet sosiaalipedagogiikkansa jokseenkin yhtenäiselle monitieteelliselle humanistiselle perustalle. He ymmärtävät sosiaalipedagogiikan kahdella tavalla. Se on toisaalta pedagoginen oppi ihmisen sosialisaatiosta sen kaikkine eri vivahteineen. Silloin se on osa yleistä kasvatustiedettä. Toisaalta se on inhimillis-sosiaalisista tarpeista huolta kantavaa sosiaalista työtä, jolloin sosiaalinen kasvattaja toimii sosiaalisen työn moniammatillisen toimijaryhmän pedagogisena asiantuntijana. Siten sosiaalipedagogiikka on pedagoginen oppi sosiaalisesta kasvatuksesta myös silloin, kun sosiaalinen kasvatus ymmärretään ihmisten auttamiseksi syrjäytyneisyyden monien muotojen voittamisessa.

Sosiaalisen kasvatuksen tavoitteena on:

1. mahdollistaa ihmisille heidän persoonallisten voimavarojensa käyttö riippumatta siitä, mikä heidän sosiaalinen tilanteensa on
2. saattaa ihmiset yhteen ja mahdollistaa siten yhteisöllisten resurssien käyttö
3. helpottaa sosiaalisten ryhmien jäsenten yksilöllistä ja yhteisöllistä kasvua
4. auttaa ihmisiä löytämään paikkansa siinä yhteiskunnassa, jossa he elävät.

Sosiaalipedagogiikan keskeinen sovellusalue on sosiokulttuurinen innostaminen. Varsinaisena ammattina innostaminen syntyi 1960-luvulla vapaaehtoistyön pohjalta. 1980-luvulla ajatusmalli levisi nopeasti Espanjassa. Käsite on käytössä myös Latinalaisessa Amerikassa.

Toiminnan tavoitteena on toisaalta saada aikaan sosiaalisia muutoksia yksilöiden elämässä, työssä, poliittisessa aktivoitumisessa, kansalaisaktiivisuudessa, naapuruudessa ja kulttuurissa ja toisaalta muuttaa sekä yksilöllisiä että yleisiä asenteita sosiaalisten, kulttuuristen ja vapaa-ajan toimintojen välityksellä.

Osallistuminen perustuu ihmisten vapaaehtoisuuteen. Innostaminen on tavoitteellista toimintaa, joka pyrkii muuttamaan ihmisten asenteita (yksilöllisiä ja kollektiivisia) ja sosiaalista todellisuutta. Työn kohteena on ihmisen arki. Innostaminen on sopiva inhimillisten ja sosiaalisten vaikeuksien voittamisen metodi.

Innostaminen syntyi yhteiskunnan kriisistä, jonka tunnuspiirteitä olivat massayhteiskunta, kulutusyhteiskunta, yksiulotteisuus, väestönkasvu, yhteiselon vaikeus ja vanhojen periaatteiden kyseenalaistaminen. Oli syntynyt massayhteiskunta, jonka leimallisia piirteitä olivat esimerkiksi muutto kaupunkeihin, kommunikaatiovälineiden ja tekniikan kehitys, yksilöllisyyden katoaminen ja eristyneisyys. Puhutaan myös kulutusyhteiskunnasta, jossa ostaminen on keskeistä. Länsimaisen ihmisen elämän tarkoitukseksi katsotaan tuottavuus ja esteiden raivaaminen menestymisen tieltä. Moniarvoinen yhteiskunta kyseenalaistaa helposti vanhoja periaatteita, minkä seurauksena vanhat auktoriteetit ovat hävinneet ja syntyy uusia liikkeitä ja elämisen muotoja. Moniarvoinen yhteiskunta aiheuttaa myös yhteiselon ongelmia, joista monikulttuurisuuteen liittyvät ongelmat eivät ole vähäisimpiä. Myös maapallon väestönkasvu muodostaa riskin.

Innostaminen tehtäväkokonaisuutena tarkoittaa sitä, että luodaan ensin kriittinen visio ympäristöstä ja ymmärretään, että ympäröivään todellisuuteen on mahdollista vaikuttaa. Toimintaa ohjaavat tavoitteet, jotka täydentävät jo olemassa olevia välineitä, joiden avulla voidaan saavuttaa se, mikä ihmisiltä puuttuu. Innostamisessa korostuu kulttuurin merkitys. Innostamisen yhtenä tehtävänä on auttaa tiedostamaan inhimillisen yhteiseloon liittyviä asenteita.

Innostamisen periaatteita ovat vapaus, aktiivinen kokeminen, itsensä ohjaaminen ja osallistuminen. Freire (2005) korostaa vapauden merkitystä ja pitää sitä arvokkaampana asiana kuin erilaisten ongelmien tukahduttamista. Toinen periaate on se, että ihmisten tulee tunnistaa ja kokea aktiivisesti asioita eikä passivoitua tyytymään esimerkiksi elinoloihinsa. Lisäksi arvokkaana pidetään sitä, että ihminen ohjaa itse itseään eikä ole muiden ohjattavissa. Osallistuminen yhteisöjen ja yhteiskunnan elämään on arvokkaampaa kuin kiinnittyminen yksityisten, itsekeskeisten tavoitteiden saavuttamiseen.

Innostamisen tekniikoita ovat esimerkiksi:
. ryhmätyötaidot
. sosiaalisen kommunikaation tekniikat, kuten TV, lehdet ja internet
. tutkimustekniikat
. projektityöskentelyn tekniikat, kuten suunnittelu. rahoitus, toteutus ja arviointi
. erityistaidot, kuten teatteri, tanssi, musiikki ja kuvataide.

Esimerkkejä sosiaalipedagogisesta työstä

Tanska on hyvä esimerkki siitä, miten kasvatus ja luovuus voidaan yhdistää. Siellä päiväkoti- ja iltapäiväkerhotoimintaan on yhdistetty esimerkiksi kasvimaa tai kotieläintarha, jossa lapset saavat itse hoitaa kasveja tai eläimiä. Ruotsissa taas sosiaalipedagogeja toimii kouluissa. Heillä on vaihtelevia työtehtäviä, mutta yksi niistä on lasten ja nuorten ohjaaminen vapaa-ajan harrastusten pariin. Toiminnan tarkoituksena on kiinnittää nuoret johonkin mielekkääseen tekemiseen sen sijaan, että he vain "hengailisivat" kaduilla ja ostoskeskuksissa.

Voimavarakeskeisyys ei ole pelkästään menetelmä tai työote. Sitä voidaan pitää ajattelumallina tai tapana olla vuorovaikutuksessa toisen kanssa. Ratkaisukeskeinen lähestymistapa juontuu psykoterapiasta, tarkemmin sanottuna lyhytterapiasta. Uraauurtava työ tehtiin Palo Alton MRI-tutkimuskeskuksessa (Mental Research Institute) Yhdysvalloissa 1970-luvulla. Ajattelutavan luojana pidetään psykiatri Milton H. Ericksonia (1901—1980). Ratkaisukeskeisyyttä kehittivät edelleen systemaattisesti Steve De Shazer ja Insoo Kim Berg 1970—1980-luvuilla Brief Family rIlierapy Centerissä (BFTC). Suomessa ratkaisukeskeisyyttä ovat edistäneet erityisesti Ben Furman ja Tapani Ahola. Ajattelumalli syntyi lähinnä ongelmakeskeisen lähestymistavan vastapainoksi.

Milton H. Ericksonin työtavassa huomio kiinnittyi hänen tapaansa tehdä työtä. Hänelle oli tärkeintä asiakkaan kuunteleminen, ja hänellä oli kyky saada kontakti ihmisiin. Hän oli myös kiinnostunut ihmisten omista taidoista ja kyvyistä ratkaista ongelmia. Hän nimittäin uskoi, että jokaisella ihmisellä on kyky ratkaista ongelmia, mutta he eivät vain aina tiedä sitä itse. Työntekijää tarvittiin herättämään asiakkaan myönteinen uteliaisuus, jonka avulla asiakkaan oli mahdollista löytää voimavaransa.

Myös voimavaralähtöisen lähestymistavan juuret ovat 1980-luvun lopun Yhdysvalloissa. Ajattelu syntyi lähinnä kritiikkinä yleisesti tehtäviä diagnooseja vastaan erityisesti mielenterveystyössä. Diagnoosit perustuivat pulmiin ja epänormaalisuuteen. Keskeisiä voimavaralähtöisen lähestymistavan kehittäjiä ovat Dennis Saleeby, Charles Rapp ja Ann Weick Kansasin yliopistosta.

Ajattelussa korostuu ihmisen voimavarat ongelmien syiden etsimisen sijaan ja se on tulevaisuussuuntautunut. Ongelmien olemassaoloa ei kiistetä eikä niistä puhumista kielletä. On tärkeätä, että ihminen tulee kuulluksi ja kohdatuksi omana itsenään. Ongelmat kuuluvat jokapäiväiseen elämään, mutta niin kuuluvat myös ratkaisut, voimavarat, kyvyt, resurssit ja
voimanlähteet. Haasteellista on yrittää löytää niitä silloin, kun elämä näyttää synkimmät puolensa. Asiakastyössä ei keskitytä liikaa syy—seuraus-suhteiden etsimiseen. Työskentelyssä tulisi aina olla keveys ja ilo mukana. Keveys helpottaa asiakkaan vointia ja tekee työskentelyn myönteisemmäksi.
Tunne ilosta aktivoi yleensä asiakasta myös kehollisesti. Ratkaisukeskeinen menetelmä, jossa aloitetaan poikkeuksista — niistä tilanteista, jolloin ongelmaa ei esiintynyt tai siitä oli tavallista vähemmän haittaa — lisää toivoa. Se muistuttaa ihmistä siitä, että ongelmaa ei aina esiinny ja että hän tekee asioita myös oikein.

Ratkaisuja etsitään pääasiallisesti nykyhetkestä tai tulevaisuudesta, ja työn tulee olla tavoitesuuntautunutta. Myös menneisyydestä on lupa puhua, mutta kyse on siitä, miten menneisyydestä puhutaan ja miten sitä hyödynnetään työskentelyssä. Sen avulla tulisi vahvistaa asiakasta ja hänen uskoaan parempaan tulevaisuuteen sekä auttaa asiakasta löytämään resursseja ja rakentamaan hyvä elämä.

Ongelmia kuullaan ja kartoitetaan ja ne nimetään uudelleen työn tavoitteiksi. Asiakkaalta voidaan kysyä tavoitteita pohtiessa, minkä asioiden hän haluaisi olevan toisin. Tavoite voi olla myös epärealistinen, mutta asiakkaan määrittämästä tavoitteesta on hyvä ja helppo lähteä työskentelyssä
liikkeelle. Olennaista on nähdä muutoksen olevan välttämätön, jolloin tärkeäksi tulevat pienet edistysaskeleet kohti tavoitteita ja poikkeustilanteet, jolloin ongelmaa ei esiinny. Muutoksen aikaansaamiseksi työskentelyssä huomioidaan sekä yksilön että ympäristön voimavarat.

Näkökulman vaihtaminen on olennainen osa ratkaisukeskeistä työtä. Ratkaisukeskeisyydessä keskiössä ovat käsitteet asiakaslähtöisyys, yhteistyö ja asiakkaan näkökulman olennainen painottaminen. Asiakkaalta voidaan esimerkiksi kysyä, kenet tai ketkä hän haluaisi mukaan työskentelyyn. Lisäksi asiakkaan kanssa puhutaan samanlaista kieltä. Työntekijä voi toistaa sanat juuri niin kuin asiakas ne sanoo. Ei lähdetä määrittelemään, että asiakas on ahdistunut, jos asiakas sanoo olevansa uupunut.

Jo Milton Erickson sanoi aikoinaan, että yksi ratkaisukeskeisen työn periaate on "Käytä sitä, mitä asiakkaalla on tarjottavana". Erickson uskoi vahvasti, että jokaisella asiakkaalla on ratkaisun rakentamiseen käytettäviä voimavaroja. Asiakkaan kanssa yhdessä etsitään toivottomalta näyttävään elämäntilanteeseen toiveikkuutta. Ne on vain kaivettava yhdessä asiakkaan kanssa esiin. Voimavaroja ovat kaikki sellaiset asiat, joita asiakas osaa, voi tai jaksaa tehdä ja joissa hän kokee onnistumisen tunteita. Voimavaroja voidaan löytää ihmisestä itsestään tai hänen elinympäristöstään.

Voimavaroja voivat olla Murphyn (2015) mukaan esimerkiksi
oppilashuoltotyössä
. ihailun kohteet ja tärkeät ihmiset (esim. vanhemmat, ystävät urheilijat, laulajat]
. sisu ja pärjääminen (kyky kestää vastoinkäymisiä)
. arvot ja uskomukset (arvot, uskontoja maailmankatsomus)
. kiinnostuksen kohteet, erityistaidot ja harrastukset
. aikaisemmat onnistumiset ja ratkaisuyritykset
. ajatukset, mielipiteet ja olettamukset (käsitys siitä. Miten muutokset asiakkaan elämässä tapahtuvat)
. yhteisön turvaverkko (esim. työntekijät, harrastusryhmät).

Voimavaroja voidaan tarkastella myös seuraavan taulukon mukaisesti:

Sekä asiakkaassa että ympäristössä on fyysisiä ja sosiaalisia voimavaroja, ja lisäksi ihmisellä itsellään on vielä psyykkiset voimavarat.


Ratkaisukeskeisen työn ydin on saada ihmisen voimavarat käyttöön ja suunnata ne niin, että ihminen pystyy ratkaisemaan omia ongelmiaan. Pyrkimyksenä on saada asiakas suhtautumaan valoisasti omaan tulevaisuuteensa ja näkemään myönteinen mutta realistinen kuva siitä, miltä hänen tilanteensa voisi näyttää myöhemmin. Tärkeää on toivon ja unelmien luominen ja menneiden kokemusten positiivinen hyödyntäminen. Työskentelyssä asiakkaan kanssa on hyvä keskittyä edistykseen onnistumisiin, uusiin vaihtoehtoihin ja ratkaisuihin. Tavoitetila on yleensä helpompi saavuttaa, kun se voidaan etukäteen jotenkin kuvitella. Työn tavoitteiden tulee olla selkeät ja konkreettiset.

Seuraavat Furmanin ja Aholan (1992) peruskäsitteet ja —periaatteet kuvaavat ratkaisukeskeistä lähestymistapaa:

Yhdessä työskenteleminen
. Työ tehdään asiakkaanja mahdollisesti hänen perheensä kanssa. Yhteistyöhön voi osallistua myös muita tärkeitä ihmisiä. Osapuolet keskustelevat yhdessä mahdollisista ratkaisuista kannustavanja pääasiassa tulevaisuuteen keskittyvän ilmapiirin vallitessa.

Menneisyyden merkitys
. Menneisyyttä ei pidetä ihmisten ongelmien lähteenä vaan mahdollisena voimavarana ongelmien ratkaisemisessa.

Asiakkaalle esitellään erilaisia tapoja käsitellä sellaisia menneisyyteen kuuluvia asioita, joihin liittyy syyllisyydentunteita, katkeruutta tai surua. Asioiden yhdistäminen ja erottaminen
. On hyvin yleistä, että ihminen kärsii samanaikaisesti useista ongelmista. Ongelmia kannattaisi käsitellä erillisinä asioina. Ongelmiin kannattaa myös suhtautua siten, että yhden ongelman ratkaiseminen voi auttaa toisen ongelman ratkaisemisessa.

Varovaisten sanamuotojen käyttäminen
. Vanhojen psykiatrian ja psykologian termien sijaan voidaan käyttää luovempia ja myönteisempiä sanoja ja ilmaisuja.

Hyödyllisten selitysten antaminen
. Rakentava keskustelu ei välttämättä vaadi, että selitykset unohdetaan kokonaan. Ammattilaisten pitäisi suosia kekseliäitä, luovia tai jopa absurdeja selityksiä sellaisten tyypillisten selitysten sijaan, joihin usein liittyy ajatus puutteesta tai toimintahäiriöstä.

Tulevaisuuteen katsominen
. Asiakasta pitäisi auttaa näkemään tulevaisuus positiivisena.

Edistyksen varaan rakentaminen
. Kannattaa keskittyä edistykseen. parempiin aikoihin, myönteisiin poikkeuksiin ja muihin sellaisiin merkkeihin, jotka osoittavat, että edistystä tapahtuu. vaikka se olisi vähäistä.

Kunnioituksen osoittaminen
. On hyvin tärkeää kehua ihmisiä heidän edistymisestään.

Ongelmien pitäminen ystävinä
. Ihmisiä autetaan näkemään ongelmansa myös myönteisenä asiana, eräänlaisina liittolaisina tai opettajina pikemmin kuin vihollisina tai kiusankappaleina.

Vastaavat periaatteet Insoo Bergin (1991) mukaan ovat seuraavat:

. Kaikki järjestelmän osat ovat yhteydessä ja suhteessa toisiinsa, eli jos yksi osa järjestelmässä muuttuu, muuttuvat muutkin osat.
- Pieni muutos saa aikaan suurempia muutoksia järjestelmässä.
. Jäljitä toistuvat kuviot ja muuta pientä osaa kuviossa.
- Muutosta tapahtuu aina.
- On helpompaa hyödyntää onnistunutta tulosta kuin lopettaa ei-toivottu käyttäytyminen.
- On parempi yrittää vaikuttaa positiivisesti asiakkaan käyttäytymiseen kuin keskittyä negatiivisiin puoliin.
- Ota selvää poikkeuksista. Ajattele, milloin ongelma ei ole ongelma.
- Jos jokin toimii, älä korjaa sitä.
- Jos jokin asia ei toimi, kokeile jotain muuta.
. Jos ei onnistu, yritä uudelleen.
Ratkaisukeskeisessä työssä voidaan hyödyntää myös monenlaisia tehtäviä muutoksen aikaansaamiseksi tai uuden näkökulman löytämiseksi. Asiakasta voidaan pyytää pohtimaan esimerkiksi sitä, mitä hän silloin tekee tai ajattelee, kun hän onnistuu toimimaan myönteisellä tavalla, tai häntä voidaan pyytää miettimään myönteisiä asioita, joiden hän toivoo jatkuvan elämässään. Asiakasta kannustetaan tekemään lisää niitä asioita, joita tapahtuu silloin, kun hän toimii myönteisesti poikkeavalla tavalla. Asiakasta voidaan pyytää pitämään päiväkirjaa, koska kirjoittaminen on helppo tapa ulkoistaa asioita ja samalla selkeyttää niitä.

Kysymykset

Ratkaisukeskeisyydessä vuorovaikutteinen keskustelu on tärkeä väline. Myös kysymykset ovat tärkeä osa keskustelua. Kysymysten esittäminen työntekijän puolelta voi jo sinänsä aloittaa asiakkaan ongelman ratkaisuprosessin. Asiakas ei välttämättä ole vastannut koskaan sentyyppisiin kysymyksiin, joita työntekijä hänelle esittää, tai sitten näkökulma asiaan voi olla asiakkaalle täysin uusi. Hän ei ehkä itse ole osannut lainkaan ajatella asiaa juuri tuosta tulokulmasta. Kysymyksiin kannattaa hiukan panostaa. Työskentelyn apuna ratkaisu- ja voimavarakeskeisessä ajattelussa käytetään yleensä avoimia kysymyksiä, jotka voivat olla esimerkiksi voimavaroja etsiviä tai kartoittavia, muutosta koskevia, myönteisiä poikkeuksia selvittäviä kysymyksiä, ihmekysymyksiä, selviytymiskysymyksiä tai asteikkokysymyksiä. 

Avoimet kysymykset alkavat usein seuraavilla sanoilla: mitä, mikä, missä, milloin, miten, kuka

Miksi-kysymysten käyttöä vältetään, koska ne ohjaavat keskustelun helposti etsimään ongelman syytä tai syyttämään muita, läsnä ja poissa olevia. Suljetut kysymykset eivät ole kokonaan poissuljettuja, sillä joskus ne saattavat vahvistaa yhteistä tulkintaa tai auttaa luomaan yhteisymmärrystä osapuolten välille. Muutosta koskevilla kysymyksillä pyritään selvittämään, mikä asiakkaasta on tärkeää (tavoitteet ja arvot) ja minkälaisia vahvuuksia ja voimavaroja asiakkaalla on. 

Esimerkkeinä kysymyksistä ovat avoimet kysymykset ja suhteita koskevat kysymykset. Asteikkokysymyksillä voidaan kysyä työskentelyn edistymisestä esimerkiksi tähän tapaan: "Miten arvioit viikkosi kuluneen asteikolla 1—10?" Jos asiakas antaa suuremman luvun kuin viime kerralla, voi työntekijä ajatella, että edistystä tapahtuu.

Ihmekysymyksien kautta halutaan saada selville, millaista elämä olisi ilman ongelmaa. Asiakasta voidaan pyytää kuvittelemaan esimerkiksi seuraavaa: "Kuvittele, että menet nukkumaan illalla ja aamulla, kun heräät, ongelma on poissa. Mikä on silloin muuttunut? Mikä on silloin toisin?" Poikkeuskysymykset puolestaan auttavat hahmottamaan tilanteita, kun ongelmaa ei
ollut tai sen vaikutus oli vähäinen. Mitä silloin tapahtui?

Ohjaus asiakastyössä

Ohjausta ja neuvontaa on kehitetty kunnissa osana sosiaalihuollon palvelurakennetta. Palveluja on muokattu sen suuntaisesti, että saatavilla on ohjausta ja neuvontaa joustavasti ja mahdollisimman nopeasti. Lisäksi on panostettu varhaiseen auttamiseen ja matalan kynnyksen toimipisteisiin.

Ohjauksen ja neuvonnan avulla tuetaan hyvinvointia edistäviä valintoja ja toimintatapoja. Yhdessä asiakkaan ja hänen perheensä kanssa kartoitetaan myös näkemyksiä tuen tarpeesta. Ohjausta ja neuvontaa annetaan sosiaali- ja terveyspalveluissa, mutta lisäksi viime vuosina on panostettu myös
kansallisiin verkkopalveluihin. Viranomaisten lisäksi järjestöjen ylläpitämät alustat ja verkkopalvelut tarjoavat matalan kynnyksen ohjausta ja neuvontaa kaikille kansalaisille. Ohjaukseen asiakastyössä liittyy yleisiä periaatteita, jotka kattavat eri tilanteissa annettavan ohjauksen. 

Seuraavaksi tarkastellaan ensin ohjaukseen vaikuttavia tekijöitä ja yleisiä periaatteita, minkä jälkeen käsitellään sosiaali-, palvelu- ja moniammatillista ohjausta. Ohjauksen yleisiä periaatteita
Ohjauksessa on kyse tilanteesta, jossa ohjaaja asettuu ohjattavan palvelukseen ja tarjoaa hänelle aikaa ja huomiota. Huomioiminen on ohjattavan kuuntelemista ja sen varmistamista, että ohjattava kokee, että häntä kuunnellaan. Ohjattavan kuunteleminen ja kuulluksi tuleminen vaativat aitoa läsnäoloa. Huomion antaminen rohkaisee asiakasta kertomaan vaikeuksistaan ja henkilökohtaisista asioistaan vapautuneesti. Kunnioittava ilmapiiri voimaannuttaa asiakasta ja auttaa häntä löytämään omat voimavaransa. Kunnioitus ei ole mikään erillinen ohjaustaito vaan koko ohjauksen lähtökohta.
Ohjaustilanteessa asiakas on aktiivinen osapuoli ja hän osallistuu yhdessä työntekijän kanssa asian määrittelyyn. Yhdessä he etsivät erilaisia ratkaisuvaihtoehtoja ohjauksen lähtökohtana oleviin asiakkaan asettamiin kysymyksiin. Ohjauskeskustelussa ohjaaja vahvistaa ohjattavan toimintakykyä ja välttää valmiiden ratkaisumallien tarjoamista. Nykyisin korostetaan tasavertaista suhdetta, jossa ohjattava on omien asioidensa asiantuntija, kun taas ohjaaja on ohjauksen asiantuntija. Suhde perustuu kumppanuuteen, jossa molemmilla osallistujilla on oma tärkeä roolinsa.



Sosiaali- ja terveysalalla tulee erottaa terapia ja ohjaus toisistaan. Terapiassa työskentelyn lähtökohtana on usein asiakkaan haasteellinen elämäntilanne tai ongelma, jota pyritään ratkaisemaan terapeutin ja asiakkaan välisen vuorovaikutuksen keinoin. On olemassa lukuisia terapiamenetelmiä, joiden käyttö vaatii psykoterapeutin koulutusta. Terapia on hoidollista apua
ja tukea, kun taas ohjauksen tavoitteena on selkiyttää elämäntilannetta ja etsiä siihen uusia näköaloja.

Ohjaustilanteessa sekä työntekijä että etenkin asiakas tuovat tilanteeseen omat subjektiiviset todellisuutensa. Ohjaussuhde muodostuu yhteistoiminnallisesti, jolloin tärkeäksi nousevat asiakkaan jokapäiväisen elämän kokemukset ja niiden kuvaaminen. Tärkeänä ohjauksen välineenä on kieli, joka tarjoaa työkalut henkilökohtaisten ja sosiaalisten todellisuuksien tarkasteluun.

Ongelmanratkaisun välineinä toimivat erinomaisesti ihmisten tarinat ja metaforat eli kielikuvat, joita käytetään kuvattaessa itseä ja elämää. Työntekijän on myös hyvä kiinnittää huomiota asiakkaan sosiaaliseen toimintaympäristöön ja kulttuurisiin tekijöihin, koska ne asettavat omat ehtonsa toiminnalle.

Asiakkaan elämäntilanteeseen perehtyminen on keskeinen vuorovaikutustilanteessa huomioitava seikka. Asiakkaalla voi olla eri kulttuuritausta kuin työntekijällä, ja hänen toiveensa, yhteiskunnallinen asemansa ja ominaisuutensa voivat olla erilaiset. Ohjaustilanteeseen kannattaa siis valmistautua etukäteen ja ensimmäisestä tapaamisesta on hyvä tehdä mahdollisimman miellyttävä. Työntekijän kannattaa sopeuttaa oma kielenkäyttönsä asiakkaan kielenkäytön mukaiseksi. Tämä merkitsee esimerkiksi ammattikielestä tai kovin abstraktista puheesta luopumista ja pitäytymistä arkikielessä.

Ohjaustilanteessa työntekijä luo kokonaiskäsityksen asiakkaan tilanteesta. Ohjauskeskustelussa on hyvä pysähtyä selvittämään asiakkaan nykyinen elämäntilanne ja pohtia, mahdollistavatko nykyiset palvelut tai järjestelyt asetettujen tavoitteiden saavuttamisen. Esimerkiksi maahanmuuttajan elämäntilanteen parantuminen vaatii usein palvelujen ohella kielitaidon kohentumista, koska puutteellinen kielitaito voi olla koulutukseen pääsyn tai työllistymisen este.

Ohjaajan interventiotyylit

Kun ohjauksen yhteydessä puhutaan interventiosta, tarkoitetaan sillä vuorovaikutteista väliintuloa, jonka avulla pyritään vaikuttamaan yksilön toimintaan. On todettu, että ohjaaja toimii usein tavalla, joka hänestä tuntuu luontevalta. Vain yhden interventiotyylin käyttäminen ei kuitenkaan todennäköisesti sovellu kaikkiin ohjaustilanteisiin. On siis hyvä olla tietoinen omasta interventiotyylistä ja harkita tapauskohtaisesti sen soveltuvuutta kulloiseenkin vuorovaikutustilanteeseen. Seuraavassa on esitelty erilaisia interventiotyylejä (Cockman, Evans & Reynolds 1999), joita ohjaaja voi käyttää Ohjaustilanteessa.



Hyväksyvä ohjaustapa sopii etenkin ohjaussuhteen alkuun luottamuksellisen ilmapiiriin aikaansaamiseksi. Katalysoivassa ohjauksessa pääpaino on uusien näkökulmien tuottamisessa yhdessä asiakkaan kanssa. Työntekijä toimii katalysaattorina, joka auttaa asiakasta uusien näkökulmien löytämisessä. Kun luottamuksellinen suhde on syntynyt, on mahdollista käyttää
konfrontoivaa ohjausta, koska se herättää helposti halun puolustaa omaa käyttäytymistä. Konfrontointi tulee tehdä lempeästi, eikä koskaan aggressiivisesti. Määräävä tapa on melko yleinen Ohjaustilanteissa. Sitä pidetään houkuttelevana nopeutensa ja tehokkuutensa takia, koska siinä työntekijä esittää haastattelun jälkeen valmiit ratkaisuehdotukset. Määräävän tavan käytössä tulee olla varovainen, koska se ei välttämättä edistä asiakkaan omia ongelmanratkaisutaitoja vaan saattaa vahvistaa asiakkaan epävarmuutta ja lisätä hänen riippuvuuttaan työntekijästä.


Ohjaajana kehittyminen alkaa opintojen alussa ja jatkuu läpi koko työuran. Ohjauksellista osaamista voidaan kuvata myös seuraavan Amundsonin (2005) mallin avulla, joka koostuu kahdeksasta osa-alueesta:

Määrätietoisuus

. Ohjaajan on hyvä selkeyttää itselleen työnsä tarkoitus. Kokemus oman työn tarkoituksesta motivoi ja auttaa sitoutumaan työhön. Tältä pohjalta on helppoa kohdata henkilökohtaiset ja työorganisaatioon liittyvät haasteet.

Ongelmanratkaisu

- Ongelmanratkaisuun kuuluvat kyky löytää olennaista tietoa monista eri lähteistä, tarkastella ongelmaa erilaisista näkökulmista ja ajatella luovasti sekä kyky käyttää tervettä harkintaa.

Viestintätaidot

. Viestintään liittyvä keskeinen perustaito on viestiä tehokkaasti asiakkaiden, esimiesten ja muiden organisaatioiden edustajien kanssa.

Teoreettinen tieto

. Teoreettisen tiedon ylläpitäminen vaatii jatkuvaa opiskelua. Tiedon hankkiminen vaatii myös kykyä etsiä ja hallita informaatiota niin, että se on otettavissa nopeasti käyttöön.

Tiedon soveltaminen

. Teoreettista tietoa sovelletaan käytännön tilanteissa, joissa työntekijä uskaltaa ottaa riskejä, tehdä virheitä ja kartuttaa ohjaustaitojaan. Kriittinen reflektio on tärkeää siksi, että se turvaa mahdollisimman tehokkaan oppimisen ja lisää ohjauksen joustavuutta.

Kyky toimia organisaatiossa

. Koska ohjaus on osa organisaation toimintaa, vaatii se myös kykyä toimia osana organisaatiota. Työntekijän on hyvä ymmärtää organisaation toimintasäännöt ja käyttää niitä hyväkseen tavoitteisiin pääsemiseksi. Tämä vaatii joustavuutta, myönteistä suhtautumista muutokseen ja halukkuutta työskennellä työtovereiden ja esimiesten kanssa.

Ihmissuhteet
. Halu muodostaa ja ylläpitää myönteisiä sosiaalisia suhteita on välttämätöntä. Myönteisten suhteiden luomiseen kuuluvat kyky pyytää ja ottaa vastaan palautetta toisilta ja taito antaa toisille
rakentavaa palautetta.

Itseluottamus
. Itseluottamus syntyy kokemuksesta, tuesta, rakentavasta palautteesta, onnistumisista, saamisesta ja halukkuudesta kehittyä.

Osa-alueiden lista on vaativa ja saattaa aloittelevasta työntekijästä tuntua mahdottomalta saavuttaa. Osa-alueisiin kannattaa suhtautua päämäärinä, joihin voi pyrkiä osana asiantuntijaksi kasvamista, ja taitoina, jotka täydentyvät koko työhistorian ajan.

Sosiaaliohjaus

Sosiaalihuoltolain (2014, 16 5) mukaan sosiaaliohjauksella tarkoitetaan yksilöiden, perheiden ja yhteisöjen neuvontaa, ohjausta ja tukea palvelujen käytössä sekä yhteistyötä eri tukimuotojen yhteensovittamisessa. Tavoitteena on yksilöiden ja perheiden hyvinvoinnin ja osallisuuden edistäminen vahvistamalla asiakkaiden elämänhallintaa ja toimintakykyä. Honkakoski (2005) mainitsee myös, että yleisen ohjauksen lisäksi erityistä ohjausta tarvitsevat ne, joilla ei ole riittäviä kulttuurisia, sosiaalisia ja taloudellisia resursseja oman elämäntilanteensa hallintaan. Työn painopiste vaihtelee hiukan asiakkaan tarpeiden mukaan.

Jari Helmisen (2016) toimittamassa teoksessa, Sosiaaliohjaus — lähtökohtia ja käytäntöjä, on kysely, jonka mukaan ammattikorkeakoulujen sosiaalialan opiskelijat ja työelämän edustajat pitävät sosiaaliohjauksen lähtökohtana asiakkaan elämäntilannetta. Tilanteeseen lähdetään yhdessä asiakkaan kanssa etsimään ratkaisua. Elämänhallinnan lisäksi asiakastyön perusteina nähdään käsitteet hyvinvointi, voimavarat, toimintakyky ja arki.

Näistä käsitteistä johtuen sosiaaliohjauksen tavoitteena voidaan pitää elämänhallinnan ja arjen tukemista.

Sosiaaliohjauksen teoriapohjaa on arvosteltu heikoksi. Sosiaaliohjaus käsitteenä nousee sosionomin tehtävänimikkeestä.

Sosiaaliohjauksesta puhutaan yleisesti työkäytäntönä, jota ohjaavat muutamat perusperiaatteet:
. asiakaslähtöisyys
. suunnitelmallisuus
. prosessimaisuus (asiakkaan tilanteen arviointi, työskentely ja uudelleenarviointi)
. palveluohjaus.

Sosiaaliohjauksen merkitys ja tarve on kasvanut palvelujärjestelmän laajetessa ja eriytyessä. Ohjauksellinen työ on lisääntynyt eri organisaatioissa esimerkiksi sosiaali- ja terveysalalla, työvoimahallinnossa ja kuntoutuksessa. Kansalaiset tarvitsevat enemmän ohjausta elämän siirtymä- ja murrosvaiheissa. Asiaa perustellaan sillä, että yksilön ja yhteiskunnan välinen suhde on muuttunut. Painopiste on siirtynyt järjestelmistä, instituutioista ja rakenteista ihmisen arkielämään. Kansalaisten kohtaamat asiat ovat muuttuneet. Maailma on monimutkaistunut, elämä on epävarmempaa kuin ennen, ja tulevaisuutta on vaikea ennakoida. Moni ei kykene uuteen aktiiviseen ja osallistuvaan kansalaisuuteen. Arjen tukemisen lisäksi työn yhtenä painopisteenä on ihmisten tukeminen itsensä toteuttamisessa sekä identiteettiin ja vuorovaikutukseen liittyvissä ongelmissa.

Joskus avun tarpeessa oleva asiakas on haettava kotoaan ja hänet on autettava palvelujen piiriin. Esimerkiksi koulutuksen ja työelämän ulkopuolelle jääneet nuoret ja mielenterveyskuntoutujat saattavat tarvita pitkäkestoista tukea päästäkseen elämässä eteenpäin. Tällöin työssä on keskeistä asiakkaan joustava kohtaaminen sekä asiakkaan tukeminen ja motivoiminen suoriutumaan itsenäisesti asioidensa hoidosta.





Palveluohjaus

Joidenkin näkemysten mukaan palveluohjaus on osa sosiaaliohjausta. Tässä kirjassa ei oteta kantaa siihen, vaan kerrotaan palveluohjauksesta itsenäisenä toimintakäytäntönä. Palveluohjausta annetaan sekä sosiaali- että terveysalalla.

Juha Luomala (2018) toteaa, että uusiin mahdollisiin sosiaali- ja terveyskeskuksiin kaavaillaan sosiaalihuollon ohjausta ja neuvontaa, jota antaisi palveluohjaaja. Tulevat, uudistetut sote-rakenteet ja asiakkaiden haasteet edellyttävät palveluohjauksen kehittämistä. Palveluohjaus eli case management ei ole sosiaalihuoltolain mukaista ohjausta ja neuvontaa.

Palveluohjausta käytetään usein silloin, kun asiakas tarvitsee useampia palveluja samanaikaisesti. Palvelutarvetta arvioidaan, käytetään usein silloin, palveluja suunnitellaan ja koordinoidaan ja kun asiakas tarvitsee, niiden toteutumista seurataan. Tyypillisiä palveluohjauksesta hyötyviä ryhmiä ovat muisti- ja monisairaat, päihde- ja mielenterveysasiakkaat, vammaiset, iäkkäät sekä
vaativaa ja erityistä tukea tarvitsevat lapsiperheet.

Yleisen epävarmuuden ja riskien lisääntyminen yhteiskunnassamme on luonut tarpeen palveluohjaukselle ja sen kehittämiselle. Samanaikaisesti kansalaisten suojaverkot ovat heikentyneet. Myös sosiaali- ja terveydenhuollon toimintaympäristössä on tapahtunut muutoksia. Yksi näistä muutoksista on se, että palvelujärjestelmässämme asiakaskeskeisyydestä on siirrytty asiakaslähtöisyyteen. Tämä tarkoittaa sitä, että asiakas on mukana etsimässä sopivia ja oikea-aikaisia ratkaisuja omaan elämäntilanteeseensa. Palveluohjaus on asiakaslähtöistä ja asiakkaan etua korostava työtapa. Keskeistä palveluohjauksessa on asiakkaan voimavarojen tukeminen, toiveikkuuden ylläpitäminen ja suuntautuminen tulevaisuuteen.

Toinen syy palveluohjauksen kehittämiseen on monimutkainen sosiaaliturvajärjestelmä. Meillä on kattava sosiaaliturva, mutta siitä on muodostunut aikojen saatossa kokonaisuus, jota kansalaisten on vaikea hallita. Haavoittuvassa asemassa olevilla henkilöillä ei myöskään aina ole voimavaroja omien oikeuksien ajamiseen ja/ tai hänelle kuuluvien palvelujen etsimiseen. Palveluohjauksen tavoitteena on parantaa asiakkaiden hyvinvointia, synnyttää uusia ja toimivia yhteistyöverkostoja, tuoda työhön suunnitelmallisuutta ja estää työn päällekkäisyyttä.

"Palveluohjaus on koordinointityötä, jolla edistetään yhteistoimintaa eri organisaatioiden ja hallinnonalojen välillä. Se on työtapa, joka korostaa asiakkaan etua. Palveluohjaaja ottaa vastuun asiakkaan palvelukokonaisuudesta. Käsitteenä palveluohjaus tarkoittaa sekä asiakastyön menetelmää (case management) että palveluiden yhteensovittamista organisaatioiden tasolla. Suomessa palveluohjaus on vakiintunut tarkoittamaan yksilökohtaista, räätälöityä palveluohjausta, jossa keskeistä on asiakkaan ja työntekijän luottamussuhde ja asiakaslähtöinen työskentelytapa. Palveluohjaaja huolehtii asiakkaan kanssa tarvittavien palvelujen suunnittelusta, hankkimisesta ja yhteensovittamisesta sekä huolehtii, että asiakkaan asiat etenevät suunnitelman mukaisesti.”
(Lähde: Hänninen 2007.)

Terveyden- ja hyvinvoinnin laitos on määrittänyt sote-rakenneuudistuksien yhteydessä palveluohjauksen seuraavasti:

"Palveluohjaus tarkoittaa erityistä sosiaalityön työmenetelmää mutta myös laajemmin palveluiden yhteensovittamista. Palveluohjauksessa pyritään löytämään asiakkaan voimavarat ja ohjaamaan hänet niitä tukevien palvelujen äärelle. Palveluohjaukseen kuuluu muun muassa asiakkaan tilanteen kokonaisvaltainen peruskartoitus ja konkreettisten tukitoimien ja palvelujen yhdistäminen."
Tukitoimina voidaan käyttää esimerkiksi kuntoutus- ja työkyvyn selvitystä, terveystarkastuksia tai tuettua työllistämistä. Palveluohjaus on tärkeää erilaisissa muutos- ja siirtymävaiheissa, kuten pyrittäessä tukemaan vanhuksen kotona asumista. Palveluohjaus on todettu hyödylliseksi erityisesti silloin, kun asiakkaalla on pitkäaikainen ja monimuotoinen palvelutarve.

Esimerkkejä palveluohjauksesta

Palveluohjausta on kehitetty joissakin kunnissa, esimerkiksi Oulussa ja Jyväskylässä. Tulevaisuudessa mahdollinen monituottajamalli saattaa lisätä haasteita asiakkuuden hallinnassa ja edellyttää moniammatillista osaamista. Palveluohjausta on pyritty kehittämään sekä kunnan että järjestöjen palveluissa. Kehittämiskohteita on noussut esille eri tutkimuksissa. Alatalon (2011) Sitran rahoittamasta tutkimuksesta kävi ilmi, että jos palveluohjaaja saisi päättää myös palveluista, se nopeuttaisi ja tehostaisi palveluprosessia ja päällekkäisten palvelujen käyttö vähenisi. Hyppönen (2012) taas totesi ylemmän ammattikorkeakoulun opinnäytetyössään, että palveluohjauksen kehittämiskohteita on paljon. Muun muassa kansalaisaktiivisuutta, sosiaalisten ongelmien ennaltaehkäisyä, yhteistyötä eri palvelusektoreiden välillä, tiedottamista ja tietotekniikkaa olisi tarvetta kehittää.

Esimerkiksi nuorten aikuisten palveluissa onkin kehitetty erilaisia sähköisiä areenoita. Palveluohjauksessa on hyödynnetty sosiaalista mediaa ja erilaisia pelejä. Palveluohjauksessa on tärkeää olla siellä, missä asiakkaatkin ovat, ja osata hyödyntää samaa osaamista kuin mitä asiakkaillakin on. Esimerkiksi Lähteenmaan (2016) mukaan Oulun kaupungissa on kehitetty palveluja nuorille, joissa palveluohjaus toimi Facebookissa. Helsingin Diakonissalaitoksen Vamos-palveluissa (nuorten aikuisten palvelu) on otettu puolestaan käyttöön lx-Iinecraft-peli, jota voi pelata yksin tai muiden pelaajien kanssa internetissä. Tavoitteena on, että sieltä löytyisi jatkossa Vamoksen työntekijä. Lisätietoja Minecraft-pelistä löytyy Lemmetyisen ja Ukkolan artikkelista
Vamoksen Minecraft-toiminnasta teoksessa Nuorisotyö pelaa (toim. Heikki Lauha 2014). Voit tutustua teokseen internetissä.

Moniammatillinen ohjaus

Sosiaali— ja terveydenhuollon palvelurakenteiden uudistusta on jo tehty pitkään, ja tarve sille on lähtenyt liikkeelle sosiaali- ja terveysalan palvelukokonaisuuden hajanaisuudesta ja vähäisestä yhteistyöstä eri sektoreiden ja organisaatioiden välillä. Nämä tekijät ovat haitanneet kansalaisten pääsyä palvelujen pariin. Palvelujärjestelmästä pyritään poistamaan ongelmia, joita on kuvattu esimerkiksi ilmaisuilla hajanaisuus, pirstaleisuus, luukuttaminen, pompottelu ja koordinoimattomuus.

Monialaisen ja moniammatillisen työskentelyn tärkeydestä on puhuttu jo useamman vuosikymmenen ajan. Tulokset ovat kuitenkin olleet kokotoimintaa ajatellen heikot. Monialainen ja moniammatillinen yhteistyö ei kuitenkaan synny itsestään. Yhteistyön rakentaminen edellyttää sosiaalija terveysalojen työntekijöiltä keskinäistä vuorovaikutusta, tahtoa ja sitoutumista kumppanuuteen ja ymmärrystä siitä, että he tarvitsevat toisiaan asiakkaan ongelmien ratkaisemisessa ja hyvinvoinnin kasvattamisessa. Sosiaali- ja terveydenhuollon lakien mukaan sekä sosiaalialan että terveydenhuollon ammattilaisille kuuluu ohjaustyö.

Terttu Sayed ja Jari Helminen (2017) käsittelevät kirjassaan, Asiakkaan moniammatillinen ohjaus sosiaali- ja terveydenhuollossa, ohjausta Nestmannin ajatuksiin perustuen. Nestmann puhuu psykososiaalisesta ohjauksesta. Hän korostaa ohjauksen monitieteistä luonnetta mutta painottaa erityisesti interaktionististen selitysmallien (sosiologisten ja sosiaalipsykologisten vuorovaikutusteorioiden) merkitystä psykososiaalisessa ohjauksessa.

Psykososiaaliselle ohjaukselle voidaan määritellä neljä erilaista tehtävää:

1. tiedonhallinnan ja päätöksen tekemisen tukeminen
2. ennakointi ja ehkäisy
3. selviytymisen tukeminen
4. kasvun ja kehityksen edistäminen elämänkulun eri vaiheissa.
(Lähde: Nestmann 2008.)

Tämän ajattelutavan on ajateltu vastaavan tarpeeseen ohjata yhä monimutkaisempia asiakastilanteita. Nestmannin ajatusten mukaan yhden työtavan soveltaminen kaikkiin asiakastilanteisiin on väärin. On olemassa hyviä tutkimustuloksia monenlaisten työmenetelmien yhdistämisestä ohjauksessa. Näin on erityisesti silloin, kun ohjaus tapahtuu asiakkaan lisäksi hänen elin ja toimintaympäristössään. Psykososiaaliseen ohjaukseen kuuluu katalysoivia (selvitteleviä), konfrontoivia (esim. puheen ja tekojen välinen ristiriita ja muutostarpeen osoittaminen käytöksessä), reflektiivisiä, voimavaroja tukevia ja oppimista edistäviä työmenetelmiä.

Sosiaalialalla toimitaan sekä erilaisten asiakasryhmien parissa että erilaisissa toimintaympäristöissä. Työntekijältä tämä edellyttää kykyä mukauttaa oma työotteensa tilanteeseen sopivaksi. Sosiaalialan asiantuntijuudessa tarvitaan kykyä soveltaa vuorovaikutuksellisia taitoja sekä taitoa ymmärtää ja tukea heikommassa asemassa olevia asiakkaita. Sosiaalialalla on korostettu viime vuosina luottamuksen, vuorovaikutuksen, voimaantumisen ja osallisuuden merkitystä asiakastyössä. Seuraavissa luvuissa tarkastellaan edellä mainittuja käsitteitä ja niihin liittyviä osaamisen haasteita.

Luottamus asiakassuhteessa

Asiakassuhteeseen kuuluu oleellisena osana myös luottamus ja sen luominen. Ilman luottamusta muutokseen tähtäävä asiakassuhde on lähes mahdoton. Luottamus luo ihmisten välille turvallisuutta, jatkuvuutta ja ennustettavuutta. Luottamuksen avulla ihminen tietää, mitä odottaa. On todettu, että ihminen oppii luottamaan tai olemaan luottamatta (Lee, J olles & Krabbendam 2016). Luottamukselle on ominaista se, että luottamuksen avulla ihminen pystyy kestämään erilaisuutta ja elämän pettymyksiä ja hänellä on kyky ottaa riski luottaessaan toiseen ihmiseen hänen (Sztompka
1999). Luottamus on tärkeää rakentavan asiakassuhteen lisäksi myös siksi, että sen on todettu vaikuttavan myös ihmisen hyvinvointiin (DeNeve & Cooper 1998), terveyteen ja pitkäikäisyyteen (Barefoot ym. 1998).

Luottamus ei ole aina yksiselitteinen ilmiö, vaan se ilmenee eri tilanteissa eri tavoin. Jopa kahden ihmisen välillä saattaa luottamus saada erilaisia ilmenemismuotoja — toiseen luotetaan esimerkiksi siten, että hänelle kerrotaan henkilökohtaisia asioita, mutta sen sijaan esimerkiksi rahaa ei lainata. Luottamus todentuu siis suhteessa tilanteeseen. Toisin sanoen ihminen voi luottaa (tähän samaan ihmiseen) eriasteisesti eri tilanteissa (Govier 1993). Luottamuksessa on kyse perustarpeista ja arvoista, sillä luottaessaan toiseen ihmiseen ihminen uskoo jotakin itselleen tärkeää toisen ihmisen huolehdittavaksi (Hawley 2014). Luottamus on tärkeää myös siksi, että siihen liittyy toivo ja toivon luominen. Luottamus lisää myös toivoa tulevaisuuteen (McGeer 2008).

Epäluottamus asiakassuhteessa saattaa ilmetä selkeimmin erilaisissa arkisissa tilanteissa, joihin liittyy vahva arvoasetelma. Epäluottamus ilmenee kontrollointina ja turvattomuutena, ja se aiheuttaa osattomuutta ja erillisyyttä. Epäluottamus estää tai ainakin hidastaa aitoa kohtaamista. Sen sijaan vuorovaikutus on helposti varovaista ja hieman epäilevää. Varotaan sitä, mitä toiselle puhutaan. Huomio saattaa myös tällöin kiinnittyä enemmän omaan olotilaan, ahdistukseen ja pelkoon kuin omien ajatusten esille tuontiin. (Raatikainen 2015).

Tärkeää luottamuksen vahvistamisessa ja rakentamisessa on asiakkaan arvostaminen ja kunnioitus sekä hänelle tärkeiden asioiden salassa pitäminen (lain puitteissa). Luottamuksellisen asiakassuhteen neljä päätekijää ovat Raatikaisen (2015) mukaan:

1. työntekijän asiantuntijuus
2. työntekijän kyky ja halu rakentaa luottamusta
3. työntekijän henkilökohtaiset ominaisuudet ja vuorovaikutus
4. työntekijän neutraali innostus omaan työhön eli asennoituminen omaan työhön.

Ensimmäinen (1.) kohta tarkoittaa tiivistetysti sitä, että asiantuntemus luo luottamusta — osaavaan ihmiseen luotetaan. Tällöin työntekijän itsevarmuus ja oman työn arvostaminen luovat turvallisuuden ilmapiiriä. Toisaalta myös työntekijän onnistuminen työssään kasvattaa hänen itseluottamustaan. Positiivinen kehä vahvistaa asiantuntemuksen kautta myös luottamusta (vrt. epävarma työntekijä esim. hammaslääkärissä).

Toinen (2.) kohta pitää sisällään sen, että työntekijä on kiinnostunut asiakkaan elämästä. Tämä innostus varmistaa työntekijän sitoutumisen asiakkaaseen. Se sisältää toivon herättämisen asiakkaan tilanteessa.

Kolmannella (3.) kohdalla tarkoitetaan pelkistetysti sitä, että tutkimusten mukaan näyttää siltä, että ihmiset luottavat todennäköisesti enemmän itsensä kaltaisiin ihmisiin. Myös ihmisten kovin erilainen temperamentti tai vuorovaikutustyyli saattaa tiedostamatta vaikuttaa luottamuksen kokemiseen.

Neljäntenä (4.) työntekijän asenne omaan työhön heijastuu myös hänen tapaansa tehdä sosiaalialan työtä. Työntekijällä on eettinen vastuu tehdä työtään luottamusta tavoitellen ja vaalien. (Raatikainen 2015).

Työntekijän on tärkeä tiedostaa, onko hänen luottamusasenteensa pessimistinen vai optimistinen, sillä työntekijän liian pessimistinen asenne saattaa herättää asiakkaassa epäluottamusta. Asiakkaalla tulisi olla tunne siitä, että toinen ihminen on hänen puolellaan ja haluaa hänen parastaan. 

Optimistinen asenne sen sijaan herättää toivon tunteen. Kuitenkin liiallinen optimismi (liiallinen sinisilmäisyys), saattaa herättää muissa huolta. Frowein (2005) mukaan jos "sinä luotat kaikkiin, ei kukaan luota sinuun”.

Dialoginen vuorovaikutus

Vuorovaikutusosaaminen on sosiaalialan asiakastyön ydinosaamista. Vuorovaikutusosaaminen käsittää kaikki kommunikoinnin ja suhteiden luomisen taidot (Mönkkönen 2018). Tässä luvussa asiakkaan ja työntekijän välistä vuorovaikutusta tarkastellaan dialogisesta näkökulmasta. Viime vuosina dialogista vuorovaikutusta on kehitetty ainakin kasvatuksen, sosiaalityön, hoitotyön, yritystoiminnan ja kansalaistoiminnan parissa. Arkipuheessa dialogia pidetään usein synonyyminä keskustelulle. Dialogi ja keskustelu eroavat kuitenkin toisistaan keskeisiltä osiltaan. Keskustelua voidaan verrata pöytätennisotteluun, jossa näkökantoja pallotellaan keskustelijalta toiselle ja jossa keskustelun tavoitteena on pelin voittaminen. Keskustelulle on tyypillistä, että siihen osallistuvat pitävät kiinni omista mielipiteistään, jolloin keskustelu ei tuota uusia näkökulmia. Toisin kuin keskustelussa, dialogissa ei pelata toista vastaan, vaan siinä on kyse yhteisestä ajattelusta ja reflektoinnista.

Dialogin syntymiselle ratkaisevia tekijöitä ovat:
. tasa-arvoinen suhde asiakkaan ja työntekijän välillä
. toisen ihmisen kuunteleminen
. avoin puhe omista kokemuksista
. keskinäinen kunnioitus.

Yhteinen ymmärrys merkitsee sitä, että kommunikatiiviset teot ovat kollektiivisia ja ne edellyttävät kaikkien osallistumista ja hyväksyntää. On hyvä huomioida, että täydellisen yhteisen ymmärryksen saavuttaminen asiakastyössä on ihanne, jonka toteutuminen sellaisenaan on epätodennäköistä.
Dialogin tavoittelu on kuitenkin mielekästä, koska jokainen dialogiin pyrkivä keskustelu on arvokas. Jo pelkästään se, että keskustelijat pyrkivät aitoon toistensa kuuntelemiseen, auttaa heitä ymmärtämään paremmin asioille annettuja merkityksiä. Asiakastyössä onkin syytä puhua riittävän
yhteisymmärryksen syntymisestä. Dialogissa merkitysten nostaminen yhteiseen tarkasteluun ei tarkoita merkitysten hylkäämistä tai hyväksymistä vaan merkitysten yhteistä auki puhumista, joka johtaa riittävään yhteiseen ymmärrykseen. Yhteiseen ymmärrykseen tähtäävää pyrkimystä voidaan pitää dialogisuuteen liittyvänä normatiivisena painotuksena.

Vastavuoroisessa dialogissa jokainen osapuoli pääsee vaikuttamaan tilanteeseen ja sen toimintasääntöihin. Asiakassuhteessa tämä tarkoittaa sitä, että suhde perustuu molemminpuoliseen ymmärrykseen, jossa ei toimita pelkästään työntekijän tai asiakkaan ehdoilla vaan yhteisillä pelisäännöillä. Kyseessä on jaettu ymmärrys, joka syntyy vain vastavuoroisissa neuvottelutilanteissa. Dialogisessa kommunikaatiossa osapuolet testaavat, tarkistavat, kyseenalaistavat, haastavat ja uudelleen muotoilevat toistensa puhetta. Samalla he myös määrittävät itseään ja suhdettaan toisiin koko ajan uudelleen.

Asiakastyön prosessin käynnistyminen vaatii luottamuksellista ja turvallista suhdetta työntekijän ja asiakkaan välille. Asiakassuhteen alku voi siis olla hyvinkin asiakaslähtöinen. Kun luottamus on syntynyt, työntekijän tehtävänä on johdattaa keskustelu kohti aiheita, jotka edellyttävät yhteistä tarkastelua. Työntekijän tulee uskaltaa tarttua myös vaikeisiin aiheisiin.

Dialogisuus ei ole menetelmä vaan asenne ja tapa olla vuorovaikutuksessa toisten kanssa. Sen ydin perustuu ihmisten erilaisuuden hyväksymiseen: ihmiset ovat tasa-arvoisia mutta eivät samankaltaisia. Asiakassuhteessa dialogisuuden ytimessä on toisen ihmisen ainutlaatuisuuden ymmärtäminen ja kunnioittaminen. Sen sijaan, että yritetään kontrolloida toista, tulee kuulla erilaisia näkökulmia ja pyrkiä kohti yhteistä jaettua vuorovaikutusta.

Vaikka dialogin tavoitteena on asiakkaan ja työntekijän yhteinen ymmärrys, on varottava edellyttämästä täydellistä yhteisymmärrystä. Vuorovaikutuksessa osapuolet tulkitsevat asioita aina oman taustan, henkilöhistorian, kokemusten sekä elämäntilanteeseen perustuvien edellytysten pohjalta. Liiallinen yhteiseen ymmärrykseen pyrkiminen saattaa sulkea pois todelliset ristiriidat ja näkemyserot. Dialogisuus ei ole pelkkä puhetta tai toisen kuuntelua, vaan dialogissa rakennetaan myös ihmisten välistä suhdetta eli kyseessä on suhdekäsite. Dialogisessa suhteessa voi tapahtua jotain merkittävää kahden tai useamman ihmisen välillä, ja siinä puntaroidaan elämän kaikkia ulottuvuuksia ristiriitoineen. Parhaimmillaan molemmat oppivat ja voivat muuttaa mielipiteitään ja asenteitaan.

On tärkeää tunnistaa prosessit, joita dialogin aikana asiakkaassa käynnistyy, koska dialogi alkaa aina ihmisestä itsestään. Muutos käynnistyy yksilöllisesti ja kehittyy henkilökohtaisten valmiuksien ja edellytysten mukaisesti. Dialogi sopii erittäin hyvin ryhmätilanteisiin, koska ryhmäprosessissa voidaan yhdessä tuottaa yhteistä tietoa, johon jokainen voi jälkeenpäin peilata omia ajatuksiaan tai käsityksiään. Dialogisen ajattelun taustalla on näkemys, että tieto ei ole muuttumatonta vaan se rakentuu ja elää erilaisissa sosiaalisissa tilanteissa.

Voimaantuminen

Sosiaalialalla työskennellään usein henkilöiden ja ryhmien parissa, joiden elämälle on leimallista omien tavoitteiden, päämäärien ja voimavarojen vähäisyys sekä elämän näköalattomuus. Sosiaalialan työn perustana on olettamus, jonka mukaan lähes jokaisella ihmisellä on kuitenkin mahdollisuuksia etsiä ja löytää ratkaisuja ongelmiinsa. Työn haasteena on se, miten ihmisiä autetaan löytämään omat voimavaransa paremman hyvinvoinnin saavuttamiseksi. Ihmisillä tulee olla valtaa vaikuttaa omaan elämäänsä ja elinoloihinsa. Tähän sosiaaliseen muutostyöhön vastaa sekä teoreettisesti että menetelmällisesti anglosaksisista maista peräisin oleva empowerment-käsite.

Englanninkieliselle käsitteelle empowerment on ollut vaikea löytää yksiselitteistä suomenkielistä vastinetta, joten siitä on käytössä lukuisia käännöksiä. Käsitteen kantasana on power, jonka suomalaisia vastineita ovat valta, voima, mahti ja valtuus. Käytettyjä suomennoksia ovat muun muassa valtaistaminen, valtaistuminen, valtautuminen, voimaantuminen, voimavaraistuminen, voimistaminen ja vahvistaminen. Tutkimuksessa ja käytännön työssä käytetään tilanteeseen sopivaa suomennosta painottaen joko valta- tai voimaulottuvuutta. Eniten käytetty suomenkielinen käännös lienee voimaantuminen, joka on valittu myös tämän kirjan suomenkieliseksi vastineeksi.

Adams (2008) määrittelee empowermentin yksilöiden, ryhmien tai yhteisöjen kyvyksi kontrolloida olosuhteitaan, käyttää valtaa ja saavuttaa omia päämääriään. Samalla kyseessä on myös prosessi, jonka avulla ihmiset voivat joko yksin tai yhdessä auttaa itseään ja toisia maksimoimaan elämänlaatuaan.

Siitonen (1999) korostaa, että voimaantuminen lähtee ihmisestä itsestään "voimaa ei voi antaa toiselle. Se on sekä henkilökohtainen että sosiaalinen prosessi. Ketään ei voida tehdä ulkoapäin vahvaksi, vaan aina tarvitaan yksilön omaa panosta. Voimaantumista voidaan kuitenkin edistää ja tukea. Voimaantuminen on prosessi, jossa ympäristötekijät, kuten valinnanvapaus ja turvallinen ilmapiiri, ovat merkityksellisiä. Tämän johdosta voimaantuminen on jossain ympäristössä todennäköisempää kuin toisessa. Lopputuloksena on omat voimavaransa löytänyt voimaantunut
ihminen."

Asiakkaiden voimaantuminen on keskeinen osa sosionomin työtä. Hyvä käytännön esimerkki on Paolo Freire (2005), jota on kuvattu osallistavien toimintamallien kehittäjäksi. Freire toimi opettajana köyhien ihmisten keskuudessa Brasiliassa ja opetti heitä lukemaan. Hänen työnsä päätavoitteena oli lukutaidon edistäminen ja sen avulla tapahtuva ihmisten aktivointi, jotta heistä tulisi oman oppimisensa subjekteja. Lukutaidolla oli Freiren toiminnassa lähinnä välineellinen arvo. Freirelle köyhät lukutaidottomat ihmiset olivat subjekteja, jotka olivat kykeneviä muuttamaan omaa toimintaympäristöään. Hänen kehittämänsä dialoginen pedagogiikka tähtäsi luku- ja kirjoitustaidon lisäksi yksilöiden yhteiskunnalliseen tiedostamiseen ja sen avulla tapahtuvaan aktivointiin.



Vallan merkitys sosiaalialan työssä

Sosiaalialan asiakastyössä keskeinen kysymys liittyy siihen, kenellä on valtaa ja miten tuota valtaa käytetään. Työntekijän ja asiakkaan suhde on useimmiten epäsymmetrinen sekä tiedollisella tasolla että vaikuttamisen mahdollisuuksien suhteen. Lisäksi ammattilaisten valtaa lisää se, jos asiakastapaamiset tapahtuvat ammattilaisten toimintaympäristössä.

Valta käsitteenä on moniulotteinen, ja se voi sisältää sekä myönteisiä että kielteisiä ulottuvuuksia. Voidaan puhua toisiin kohdistuvasta vallasta (power over) ja toisena ääripäänä yhteisestä vallasta (power With). Kielteisimmillään teismi ”Valta käsitteenä kohdistuva valta on pakottamista, fyysistä tai on moniulotteinen psyykkistä hyväksikäyttöä. Toisiin kohdistuva vallankäyttö voi toisaalta olla myös positiivista, tukea ja suojelua antavaa. Se voi olla motivoivaa, jolloin ihminen pystyy sen avulla hyödyntämään ominaisuuksiaan ja taitojaan sekä ulottuvuuksia, käyttämään omia voimavarojaan.

Toisiin kohdistuvaa valtaa esiintyy muun muassa sosiaali- ja terveysalan organisaatioissa ja asiakastyössä. Toisiin kohdistuva valta ei sinänsä ole ongelmallista, koska elämässä on tilanteita, joissa tarvitaan ulkopuolisen asiantuntijan apua tai joissa vallankäyttö on eettisesti ja juridisesti välttämätöntä. Tämän johdosta on tärkeää kiinnittää huomiota valtaan asiakassuhteessa, koska asiantuntijavallan tulee olla humaania ja vastuullista. Ongelmia syntyy silloin, jos vallankäyttö jähmettää organisaation jäykäksi asiakkaista piittaamattomaksi asiantuntijakeskeiseksi organisaatioksi.

Power over -tyyppisen vallankäytön vastapainona on power with -tyyppinen valta, joka voidaan suomentaa yhteisvoimaksi, jossa valta yhdistyy yhteiseksi voimaksi. Esimerkiksi ryhmässä yksilöillä voi olla yhteistä valtaa, kun he toimivat jonkin yhteisen asian puolesta. Yksilösuoritukset korvautuvat yhteisillä ponnistuksilla, joissa lopputulos on useimmiten enemmän kuin osiensa summa. Valta kytkeytyy asiakastyössä myös vuorovaikutusosaamiseen ja dialogisuuteen. Power with -tyyppisessä vallassa vuorovaikutus tapahtuu kaikkien osallistujien ehdoilla, ja siinä on kyse eräänlaisesta yhteisasiantuntijuudesta.

Voimaantumisen prosessi

Työntekijän tehtävä on yhdessä asiakkaan kanssa saada aikaan prosessi, jossa asiakkaan omat voimavarat kasvavat ja hän saa voimia ja valta ohjata omaa elämäänsä. Muutos voidaan saada aikaiseksi vain siten, että asiakas saa mahdollisuuden päättää omista päämääristään ja sitoutua niiden saavuttamiseen. Emootiot tarjoavat informaatiota ihmisten välisestä vuorovaikutuksesta, ongelmista ja mahdollisuuksista.

Keskeistä prosessissa on asiakkaan motivointi kohti muutosta, joten työntekijältä vaaditaan kykyä luottamuksellisen vuorovaikutussuhteen luomiseen. Lisäksi työntekijän on tärkeää kuunnella asiakasta ja selvittää, millaisiin tavoitteisiin tämä on valmis sitoutumaan. Muutosten aikaansaaminen vaatii työntekijältä luottamusta siihen, että ihmiset voivat vaikuttaa omaan elämänkulkuunsa. Työntekijän on myös hyvä olla tietoinen valta-asemasta, jotta se ei pääse estämään asiakkaan voimaantumista.

On hyvä muistaa, että asiakkaan voimaantumisen edellytyksenä on työntekijän oma voimaantuminen. Myös sosiaalialan ammattilaiselle voimaantuminen on prosessi, joka alkaa jo opiskeluaikana. Työntekijällä, joka itse kokee itsensä voimaantuneeksi, on motivaatiota, kykyä
taitoa vahvistaa myös asiakkaita. Omakohtainen voimaantuminen vaatii itsetuntemusta, tietoisuutta työn arvoperustasta, herkkyyttä ja uskallusta kokea tasavertainen dialogi.

Voimaantumista käsittelevässä kirjallisuudessa sitä kuvataan sekä prosessina että lopputuloksena. Yksilötasolla voimaantuminen merkitsee asiakkaan auttamista kohti avun saamista ja elämänhallintaa. Lopputuloksena ovat hallinnan ja kontrollin saavuttaminen, tieto tarjolla olevista palveluista sekä kokemus subjektiudesta suhteessa omiin asioihin ja mahdollisuuksiin vaikuttaa päätöksentekoon. Empowerment-viitekehys sisältää myös kriittisen suuntauksen, jonka mukaan voimaantumisen tarve syntyy yhteiskunnassa, jossa esiintyy epäoikeudenmukaisia ja epätasa-arvoa tuottavia olosuhteita ja rakenteita. Tällöin tarvitaan yksilöiden tietoisuuden lisäämistä, toiminnallisuutta asioiden muuttamiseksi ja päätöksentekoon vaikuttamista.

Eri tasoilla tapahtuva voimaantuminen

Voimaantuminen on yksilöllinen prosessi, mutta yksilötason ohella voimaantumista tapahtuu myös ihmisten välillä ryhmissä, yhteisötasolla ja yhteiskunnassa. Voimaantumista voi ilmetä eri tasoilla kuten oheinen kuva osoittaa (Notko 2016).





Yksilön voimaantuminen asettaa seuraavia haasteita työntekijälle:
- Työntekijän tulee olla informatiivinen, eli hänen tulee ohjata ja neuvoa asiakasta.
- Työntekijän tulee kyetä nostamaan esille asiakkaan käyttäytymiseen tai toimintaan liittyviä vaikeitakin asioita, joista asiakas ei mahdollisesti ole tietoinen. Merkityksellistä on, että
asiakas tulee tietoiseksi omasta toiminnastaan.
- Työntekijän tulee kyetä kohtaamaan asiakkaiden tuskalliset tunteet, kuten suru ja viha,]a hänen tulee toimia katalysaattorina, joka auttaa asiakasta itsetuntemuksen ja itsemääräämisen kautta kohti ongelmien ratkaisua.
- Työntekijän ja asiakkaan suhde tulee olla tukea antava tavalla, joka huomioi asiakkaan tunteet, toiveet ja ajatukset.

Esimerkkeinä ryhmässä tapahtuvasta voimaantumisesta ovat vertaistukeen perustuvat ryhmät. Vertaisryhmän toiminta perustuu avoimuuteen, tasa-arvoisuuteen, osallistujien keskinäiseen kunnioitukseen ja keskinäiseen tukeen. Ryhmää yhdistävänä tekijänä on yhteinen elämäntilanne, josta ollaan valmiita keskustelemaan. Tämän lisäksi jaetaan omia kokemuksia ja opitaan toisilta. Ryhmätapaamiset ovat luottamuksellisia ja vapaaehtoisia. Työntekijältä ryhmien kanssa toimiminen vaatii reflektiivistä työotetta, jossa hän analysoi, kuvaa ja tulkitsee toimintaansa.

Sosiaalinen osallisuus

Sosiaalinen osallisuus tarkoittaa mahdollisuutta ja resursseja osallistua taloudelliseen, poliittiseen, sosiaaliseen ja kulttuuriseen toimintaan, jolla on merkitystä ihmisen oman hyvinvoinnin kannalta.
Sosiaalinen osallisuus (social inclusion) käsitteenä syntyi 1980-luvun alussa sosiaalipoliittisessa ja sosiologisessa keskustelussa, joka tähtäsi sosiaalisen epätasa-arvoisuuden ehkäisyyn ja yhteiskunnallisen osallistumisen mahdollisuuksien toteutumiseen.

Sosiaalinen osallisuus hahmotetaan sekä koulutukseen, työhön, arvoksi että keinoksi torjua köyhyyttä, ehkäistä syrjäytymistä ja edistää oikeudenmukaisuutta, yhdenvertaisuutta ja tasa-arvoista yhteiskuntaa. Osallisuus yhteiskunnassa merkitsee mahdollisuutta terveyteen, koulutukseen, työhön, toimeentuloon, asuntoon ja sosiaalisiin suhteisiin. Keskeistä on yhteiskunnan reunamilla tai sen ulkopuolella olevien ihmisten ohjaaminen palvelujen piiriin.

Myös sosiaalipedagogisessa keskustelussa on käsitelty osallisuutta. Erityisesti Nivala ja Ryynänen ovat pohtineet sen merkitystä sosiaalipedagogisessa ajattelussa. He ymmärtävät osallisuuden laaja-alaiseksi käsitteeksi, joka kuuluu olemuksellisesti sosiaalipedagogiseen käsitteistöön kuvatessaan ihmisen ja yhteisöjen sekä ihmisen ja yhteiskunnan välistä suhdetta. Johonkin kuulumisen tunne ja kokemus omasta merkityksestä osana yhteisöä ja yhteiskuntaa ovat ihmisen hyvinvoinnin perusrakenteita.

Sosiaalinen osallisuus on muuttuva, dynaaminen prosessi, joka:
. torjuu köyhyyttä ja syrjäytymistä
. tekee mahdolliseksi yhteiskuntaan osallistumisen
. tarjoaa mahdollisuuksia ja voimavaroja
. edistää taitoja ja kykyjä
. takaa ihmisarvoisen elämän.


Osallisuus muodostuu:
. osallisuudesta omaan elämään
. osallisuudesta vaikuttamisprosesseihin palveluissa, lähipiirissä, elinympäristöissä ja yhteiskunnassa
. paikallisesta osallisuudesta, johon kuuluvat muun muassa elämän merkityksellisyyttä ja arvokkuutta lisäävät vuorovaikutussuhteet.

Sosiaalista osallisuutta voidaan kuvata yhteiskunnassa ilmenevien erityyppisten suhteiden avulla. Reimer (2004) jakaa ne seuraaviin osa-alueisiin:

. Markkinasuhteet perustuvat vaihdantaan, kuten tavaroiden ja palvelujen vaihtoon, tietoon, koulutukseen, osaamiseen, työpanokseen ja varallisuuteen.
. Byrokraattiset suhteet liittyvät statukseen ja rooleihin, jotka määrittävät henkilön oikeuksia ja velvollisuuksia (esim. kansalaisuus, työntekijä, työtön).
. Assosiatiiviset suhteet perustuvat yleensä henkilöiden yhteisiin intresseihin (esim. yhdistykset, internetin yhteisöt, chat-keskustelut ja uskonnolliset yhteisöt).
. Yhteisölliset suhteet edellyttävät jaettua identiteettiä (esim. perhe, ystävätja jengit).

Sosiaalipedagogiikassa osallisuus liitetään kasvuun ja kasvatukseen. Osallisuus edellyttää kasvatuksellista tukemista, mikä ei tapahdu itsestään ja koskee kaikkia ihmisiä, ei vain syrjäytymisriskissä eläviä. Toki on huomattava, että erilaisessa elämäntilanteessa elävät ihmiset tarvitsevat erilaista tukea osallisuutensa toteutumisessa. Sosiaalipedagogiikan taustalla vaikuttaa usein osallistava pedagogiikka, ja toimintatavat ovat perusluonteeltaan toiminnallisia ja osallistavia. 

Kaikki osallistumista tukeva toiminta ei ole kuitenkaan sosiaalipedagogisen ajattelun mukaista, vaan toiminnan tulee perustua kolmeen periaatteeseen: yhteistoiminnallisuuteen, reflektiivisyyteen ja dialogisuuteen.

Nykyisin puhutaan myös osallisuustyöstä, joka sijoittuu perinteisen palvelujärjestelmän ja kansalaisyhteiskunnan väliin. Osallisuustyö on paikallisesti johdettua työtä, joka yhdistää palvelut, elinkeinoelämän, järjestöt ja asukkaat. Yhteiskuntaryhmät ylittävän yhteisyyden kautta syntyy osallisuutta, yhteiskuntaryhmät ylittävää ymmärrystä ja kestävää yhteiskuntapolitiikkaa.

Osallisuus yksilöllisenä kokemuksena

Osallisuus voidaan määritellä kokemuksena yhteisöön ja yhteiskuntaan kuulumisesta, joka syntyy esimerkiksi työn, harrastusten, kansalaisjärjestötoiminnan tai muun vaikuttamisen kautta. Osallisuus merkitsee omakohtaisesta sitoutumisesta lähtevää vaikuttamista asioiden kulkuun ja vastuun ottamista seurauksista. Osallisuus voidaan nähdä syrjäytymisen vastavoimana. (Pajula 2014.)

Yksilöllisenä kokemuksena osallisuutta kuvataan tunneperäisenä, henkilökohtaisena tai subjektiivisena ilmiönä, joka syntyy sosiaalisessa vuorovaikutuksessa. Yksilön näkökulmasta osallisuuden kokemus syntyy, kun ihminen oivaltaa osallisuuden mahdollistamat hyödyt. Kyseessä on tunnepohjainen kokemus siitä, että minä voin vaikuttaa itseäni ja ympäristöäni koskeviin asioihin ja edistää niitä aktiivisesti. Osallisuus voidaan ymmärtää kuulumisena kokonaisuuteen, jossa pystyy liittymään erilaisiin hyvinvoinnin lähteisiin ja elämän merkityksellisyyttä lisääviin vuorovaikutussuhteisiin. Se on vaikuttamista oman elämän kulkuun, toimintoihin, palveluihin sekä yhteisiin asioihin.

On tärkeää erottaa toisistaan osallisuus ja osallistuminen. Osallistuminen on prosessi ja keino sosiaalisen osallisuuden edistämisessä. Sen sijaan osallisuus on käsitteenä laajempi. Osallisuuteen ei voida pakottaa tai määrätä ulkopuolelta, mutta sen sijaan sitä voidaan tukea ja edistää monin eri tavoin. Osallisuus subjektiivisena kokemuksena vaihtelee yksilötasolla. Toinen henkilö saattaa kokea itsensä enemmän osalliseksi vähällä osallistumisella kuin toinen, joka osallistuu ahkerasti.

Kokemuksen ohella osallisuudessa on kyse myös toiminnasta.
Toiminta tapahtuu eri tasoilla ja kohdistuu sisältöihin, jotka voidaan jakaa Leemannin, Kuusion ja Hämäläisen (2015) mukaan seuraavasti:
. Tieto-osallisuus koskee oikeutta tiedon saamiseen ja tuottamiseen.
- Suunnitteluosallisuus koskee oikeutta olla mukana ympäristöön liittyvien tekijöiden suunnittelussa.
. Päätösosallisuus koskee oikeutta olla mukana omaan elämään liittyvässä päätöksenteossa.
. Toimintaosallisuus koskee oikeutta toimia omassa elinympäristössä yhdessä muiden kanssa. 

Osallisuuden lisääminen on tarpeellista erityisesti yhteiskunnallisesti heikossa asemassa olevat henkilöiden osalta, joita ovat muun muassa
. työttömät, erityisesti pitkäaikaistyöttömät ja vaikeasti työllistyvät
. asunnottomat
. maahanmuuttajat ja etniset vähemmistöt
. vammaiset ja osatyökykyiset
. mielenterveys- ja päihdekuntoutujat
. syrjäytymisvaarassa olevat nuoret.

Sosiaalista osallisuutta voidaan edistää lisäämällä palveluiden saatavuutta ja saavutettavuutta sekä ottamalla käyttöön osallistavia menetelmiä. Esimerkkejä konkreettisista työmenetelmistä ovat kokemusasiantuntijuus, asiakasraadit ja asiakasfoorumit. Lisäksi osallisuutta edistetään lisäämällä
asiakkaiden vaikutusmahdollisuuksia heitä itseään koskevassa päätöksenteossa ja palvelujen kehittämisessä. Kyseessä ei ole asiakkaan näennäinen kuuleminen, vaan sen hyväksyminen, että asiakas on tasavertainen asiantuntija itseään koskevissa asioissa. Työntekijältä tämä edellyttää kriittistä reflektiota. Lisäksi työntekijän on hyvä tiedostaa, onko asiakassuhteessa tilaa sosiaaliselle osallisuudelle vai perustuuko asiakassuhde työntekijän antamien ohjeiden noudattamiseen.

Osallisuutta kuvataan usein portaina, joissa alimmilla portailla yksilöllä on hyvin vähän vaikuttamisen mahdollisuuksia, kun taas ylemmäksi kiivettäessä vaikuttamisen mahdollisuudet kasvavat. Osallisuuden portaita on kritisoitu kaavamaisesta ajattelusta ja siitä, että välttämättä portaissa ylemmäs siirtyminen ei aina johda onnistuneeseen lopputulokseen. Esimerkiksi lasten osallisuudesta puhuttaessa tulee huomioida, mikä on mahdollista ja tarkoituksenmukaista sekä lasten että organisaation kannalta.

Työmenetelmät arjen tukemiseen

Ympäröivä yhteiskunta muuttuu, ja samoin muuttuu ihmisen arki, mutta arjessa on myös asioita, jotka eivät muutu. Joka päivä on esimerkiksi asuttava, syötävä, peseydyttävä ja nukuttava.

Arkeen kuuluvat myös toiset ihmiset, vuorovaikutus toisten kanssa, mielekäs tekeminen, itsensä tärkeäksi tunteminen, tunne siitä, että kuuluu johonkin, ja tunne siitä, että voi vaikuttaa omaan elämäänsä. Perheiden arkeen kuuluu myös lasten hoito ja kasvattaminen. Elämä sisältää paljon arjen asioita, jotka joskus saattavat tuntua liiankin rutiininomaisilta, mutta arki yleensä jäsentää päivän, viikon ja koko elämän. Jos ihmisen voimavarat ehtyvät, myös arjen askareet saattavat tuntua hänestä ylivoimaisilta. Tällöin hän tarvitsee ulkopuolista apua, jotta hän selviytyisi eteenpäin.

Kun ihminen elää arjen todellisuutta, hän ei tietoisesti, ainakaan kovin usein, ihmettele tai pohdi, miksi asiat tapahtuvat niin kuin tapahtuvat. Arjen itsestäänselvyydet huomataan monesti silloin, kun tapahtuu muutoksia, kuten muutto uudelle paikkakunnalle, sairastuminen tai työpaikan menettäminen.

Arjen tukeminen on monimuotoista toimintaa. Siihen kuuluu esimerkiksi vanhemmuuden tai raittiina pysymisen tukemista, mutta myös esimerkiksi yksinäisen vanhuksen elämänilon tukemista tai vaikeiden perheväkivaltatilanteiden selvittelyä.

Ihmisten arkea voidaan tukea yksilöllisessä asiakastyössä, erilaisissa ryhmissä, perheissä ja yhteisöissä. Myös yhteiskunnan ja asuinalueiden rakenteisiin ja ongelmiin voidaan vaikuttaa. Lisäksi asiakastyössä voidaan hyödyntää monenlaisia luovia työmenetelmiä. Yksilön kanssa tehtävää työtä ei käsitellä tässä kirjassa erikseen, mutta esimerkiksi luvussa Ohjaus asiakastyössä, jossa käsitellään asiakastyön ohjausta, annetaan hyödyllisiä näkökulmia, joita voi hyödyntää kaikenlaisessa asiakastyössä.

Ryhmätyö

Sosiaalialalla ryhmien parissa työskentely on yleistä, ja näyttää siltä, että kiinnostus ryhmien käyttöön asiakastyössä kasvaa jatkuvasti. Asiakastyöntavoitteena on yksilöiden, ryhmien, yhteisöjen ja perheiden tukeminen ja voimaannuttaminen omaehtoiseen selviytymiseen yhteiskunnassa. Asiakkaiden elämäntilanteeseen vaikuttamisessa ryhmätoiminta on koettu hedelmälliseksi keinoksi saada aikaan muutosta.

Ryhmät ovat jokaisen elämänkulkuun kiinteästi liittyvä ilmiö. Kuulumme elämämme aikana useisiin ryhmiin. Ryhmiä ovat muun muassa perhe, koululuokat, harrastusryhmät, poliittiset ryhmät, erilaiset asiakasryhmät ja työryhmät. Koska ryhmien koko, alkuperä ja tavoitteet vaihtelevat, ryhmän käsitteen määrittely on vaikeaa.

Ryhmät vaihtelevat luonteeltaan ja tyypiltään. Niiden toiminta voi olla pitkäkestoista, tai ne voivat kokoontua vain rajatun ajan. Ne voivat myös olla suljettuja tai avoimia. Suljettuun ryhmään ei sen käynnistämisen jälkeen oteta uusia jäseniä, kun taas avoimeen ryhmään voidaan ottaa uusia jäseniä koko ryhmän toiminnan ajan. Myös ryhmän koko voi vaihdella. Ryhmä voi olla pieni, jolloin keskinäisen vuorovaikutus on helppoa, tai suuri, jolloin yhteinen identiteetti ei synny tapaamisten vaan jonkin yhteisen intressin tai ilmiön pohjalta. Ryhmässä voi olla yksi tai kaksi ohjaajaa.

Ohjaajien määrään vaikuttaa toiminnan tarkoitus ja ryhmäkoko. Vaativissa ryhmäprosesseissa kahden ohjaajan käyttö mahdollistaa vastuunjaon ja sen, että toinen ohjaajista toimii aktiivisemmin ja toinen keskittyy enemmän havainnointiin j a ryhmän toiminnan tarkkailuun.

Kun ryhmätyötä käytetään sosiaalialalla, on tärkeää määritellä ryhmän tarkoitus. Tarkoitus on laajempi käsite kuin ryhmän tavoite, koska se kertoo, miksi ryhmä on olemassa. Ryhmän sääntöjen, kokoonpanon ja toiminnan tulee tukea ryhmän tarkoitusta. Ryhmän tarkoituksellinen toiminta konkretisoidaan tavoitteiden avulla.

Ohjatulla ryhmällä on yleensä kaksoistavoite. Ne ovat asiatavoite ja tunnetavoite. Ryhmän tarkoitus määrittää asiatavoitteen, kun taas tunnetavoite muodostuu ryhmän halusta pysyä koossa. Tunnetavoitteessa on sekä psykologisia että sosiaalisia perusteita. Psykologinen peruste kertoo yksilön henkilökohtaisista päämääristä ja halusta toteuttaa tarpeitaan ryhmän avulla. Sosiaalinen peruste taas liittyy ryhmän yhteisiin tavoitteisiin.

Kaukkilan ja Lehtosen (2007) mukaan hyvin toimivassa ryhmässä:

. ryhmäläiset luottavat toisiinsa
. ryhmä antaa tukea
. vuorovaikutus on avointa
. tavoitteet ovat selkeät
. ristiriitatilanteet kohdataan ja ratkotaan
. voimavarat hyödynnetään ryhmässä
. ryhmä valvoo toimintaansa
. päätökset ovat kaikille selkeät
. ilmapiiri on vapaa ja jokaista arvostava.

Joidenkin mielestä ryhmätyö tarjoaa mahdollisuuden pysyvämpään muutokseen kuin yksilöiden kanssa työskentely, koska ryhmissä mahdollistuvat sekä sosiaalisten taitojen harjaannuttaminen että palautteen saaminen. Lisäksi usein ryhmän jäsenillä on yhteisiä kokemuksia, vaikeuksia tai päämääriä, joiden yhteinen käsittely tukee yksilöiden elämän muutosta.

Ryhmän toimintaan vaikuttavat sekä ulkoiset että sisäiset tekijät. Sisäiset tekijät liittyvät osallistujien yksilölliseen toimintaan, kuten jäsenten erilaisuuteen, ryhmän sisäiseen rakenteeseen ja ryhmän ohjaajan toimintaan. Ulkoisia tekijöitä taas ovat muun muassa ympäristötekijät ja käytännön järjestelyt sekä ryhmän perustehtävä, jos sellainen on etukäteen asetettu. 

Ryhmän muotoutumis- tai kehitysvaiheet

Ryhmällä on erilaisia muotoutumis- tai kehitysvaiheita. Puhutaan ryhmäprosesseista. Vaiheiden nimet vaihtelevat eri kirjoittajien mukaan.

Muotoutuminen / alkava ryhmä

Ryhmän jäsenet tutustuvat toisiinsa ja laativat ryhmälle tavoitteita ja sääntöjä. Ryhmäläiset tukeutuvat tässä vaiheessa paljon ryhmän ohjaajaan. Ryhmäläiset tarkkailevat toisiaan ja pohtivat rooleja ryhmässä.

Kuhertelu / rakentuva ryhmä

Tässä vaiheessa ryhmäläiset rentoutuvat ja ovat kiinnostuneita muista ryhmäläisistä. Osallistujat hakeutuvat samankaltaisten ryhmäläisten seuraan. Vuorovaikutus alkaa olla avointa. Asioista ollaan hyvin yksimielisiä ja ristiriitoja syntyy harvoin. Me—henki korostuu. Roolit ryhmässä selkiytyvät.

Kiehuminen / tiivis ryhmä

Ryhmän jäsenet alkavat kommentoida muiden ryhmäläisten mielipiteitä ja uskaltavat olla eri mieltä. Syntyy konflikteja ja väittelyjä. Myös ryhmän tehtävää ja tavoitteita sekä ohjaajaa saatetaan alkaa kritisoimaan.

Yhteistoiminta / luova ryhmä

Ryhmäläiset hyväksyvät taas ryhmän tavoitteet, toimintatavat ja oman roolinsa ryhmässä. Nyt työskennellään tavoitteiden saavuttamiseksi yhdessä. Muita jäseniä kunnioitetaan. Ryhmän jäsenten erilaisuutta pidetään rikkautena ja sitä osataan käyttää hyväksi tavoitteiden saavuttamiseksi.

Luopuminen ja ero / lopettamisvaihe

Luopumisvaiheessa tunteet nousevat herkästi pintaan. Ryhmäläiset voivat tuntea surua ja ahdistusta mutta myös helpotusta. Ahdistusta voi lieventää sopimalla vaikkapa tapaamisesta ja yhteydenpidon jatkumisesta.

Ryhmädynamiikka

Ryhmien kehittymisessä on erilaisia vaiheita, jotka on hyvä tiedostaa. Niistä puhuttiin yllä. Ryhmään sitoutumista voi helpottaa, jos nämä vaiheet tunnistaa. Ryhmädynamiikkaan kuuluu, että ryhmän sisäiset rakenteet muuttuvat.

Ryhmädynamiikka syntyy ryhmäläisten peloista, toiveista ja odotuksista, jotka liittyvät itseemme ja toisiimme. Kaikki nämä vaikuttavat eri lailla ryhmän toimintaan ja dynamiikkaan. Ryhmädynamiikasta puhuttaessa puhumme ryhmän valta-, tunne-, viestintä- ja normirakenteesta.

Normirakenteeseen kuuluvat säännöt. Ryhmädynamiikkaan kuuluvat myös vastustus ja puolustuskeinot.

Ryhmässä tapahtuu paljon muutakin kuin asiapohjaista, ryhmän tehtävän mukaista toimintaa. Ryhmän jäsenten välillä on erilaisia voimia ja tunteita. Jotkut tunteet ja teot saattavat olla tahattomia. Nämä teot ja tunteet vaikuttavat jollain tapaa ryhmädynamiikkaan.

Avainasemassa ryhmän toimijuuden näkökulmasta on turvallisuus. Mitä turvallisemmaksi ryhmä koetaan, sen syvällisemmin ihmiset voivat itseään ilmaista. Ryhmän koheesio eli yhteenkuuluvuuden tunne lisää myös ryhmän toimivuutta. Aluksi sitä pitäisi lisätä ja loppuvaiheessa vähentää, koska tavoitteena on, että asiakas selviää omillaan ryhmän jälkeen. Tällöin osallistujien riippuvuutta ryhmästä tulee vähentää.

Roolit ryhmässä

Ryhmässä on toiminnalle välttämättömiä rooleja. Ryhmän roolirakenne voi muuttua esimerkiksi silloin, jos joku lähtee ryhmästä pois. Ryhmässä on yleisesti sekä virallisia että epävirallisia rooleja. Virallisista rooleista, kuten ohjaajan roolista, on sovittu etukäteen. Epäviralliset roolit muodostuvat ryhmän vuorovaikutuksessa.

Ryhmässä esiintyviä rooleja Kaukkilan ja Lehtosen (2007) mukaan:
. tehtäväroolit (ohjaaja/ohjaajat)
. tunneroolit rohkaisija, innostaja, pelkuri, toisten tunteiden ilmaisija)
. valtaroolit (johtaja. alainen)
. vuorovaikutukseen liittyvät roolit (hiljainen, päälle puhuja, sivuutettu)
. asenneroolit (syntipukki, lemmikki, auttaja, hännystelijä. yes-tyyppi).

Myös muunlaisia jaotteluja ryhmän rooleista on olemassa.

Ryhmänohjaaja

Ryhmätoiminnan lainalaisuudet pätevät kaikissa ryhmissä. Ohjaajan tulee tuntea hyvin ryhmädynamiikan perusteet, ryhmän roolit ja ryhmän muotoutumisen vaiheet. Joissakin ryhmissä on myös oleellista asiasisällön ja asiakkaiden elämäntilanteen tuntemus.

Ryhmän ohjaajan tehtävänä on selkeyttää ja täsmentää ryhmän tavoite ja huolehtia siitä, että ryhmä työskentelee asetetun tavoitteen suuntaisesti. Nykyisin on yleistä tehdä yhdessä ryhmäläisten kanssa ryhmän säännöt, joita kaikkien osallistujien on tarkoitus noudattaa. Ohjaaja ei kuitenkaan ole yksin vastuussa ryhmän toiminnasta, vaan hän tukee omalta osaltaan ryhmän jäsenten vastuunottoa. Jos ryhmässä käytetään erilaisia työmenetelmiä tai tehtäviä, tulisi ne suunnitella hyvin etukäteen ennen jokaista ryhmän tapaamiskertaa.

Ohjaajan tehtävänä on yleisesti
. huolehtia käytännön asioiden organisoinnista, kuten kokoontumisajoista ja -paikoista sekä tiedottamisesta. säädellä yhteistoiminnan sisältöä, päätöksentekoa, tunneilmaisuaja fyysistä toimintaa
. vaikuttaa tunnesuhteisiin avoimen ilmapiirin luomiseksi
. lisätä turvallisuudentunnetta
. selkeyttää tehtävänjakoaja normistoa
. tutkia rooleja yhdessä ryhmän kanssa ja vaikuttaa niihin
. pitää kaksoistavoite (asia ja tunne) tasapainossa
. auttaa ongelmien ratkaisussa.

Ryhmän ohjaaja vaikuttaa ryhmän toimintaan ohjaustekojen avulla. Ohjausteot ovat toimintaa, joka on tietoista, tavoitteellista ja aiheellista ryhmädynaamisten tekijöiden sääntelyä. Puhuminen, puhumattomuus, kysyminen tai kysymättä jättäminen ovat ohjaustekoja, joilla voidaan vaikut-
taa ryhmän toimintaan. Ohjausteot voivat siis olla sanallisia tai sanattomia sekä ohjaajan toimintana aktiivisia tai passiivisia.

Ryhmän ohjaaja vie ja kuljettaa ryhmää kohti sen päämäärää. Hän motivoi ja tarjoaa mahdollisesti haasteita ryhmäläisille. Ehkä kaikkein tärkeintä ryhmän ohjaajalle on ryhmäläisten kohtaaminen.

Leena Stählberg (2019) on listannut toimintatapoja, joita onnistunut kohtaaminen edellyttää.
. Kuuntele
. Ole oma itsesi
. Huomioi
. Tue ja kannusta
. Asetu toisen asemaan
. Arvosta
Asiakastyössä käytettävät ryhmät

Sosiaalialalla ryhmiä voidaan käyttää monella tavoin. Ryhmiä voidaan muodostaa erilaisin perustein esimerkiksi tietyn rakenteen tai tarkoituksen mukaan. Rakenteen mukaan muodostettavissa ryhmissä perusteena voi olla esimerkiksi tietty ryhmäkoko tai se, onko kyseessä avoin vai suljettu ryhmä. Tarkoituksen mukaan rakennettavia ryhmiä ovat esimerkiksi toiminnalliset ryhmät, keskusteluryhmät, vertaisryhmät, hoidolliset ryhmät, narratiiviset ryhmät ja virkistysryhmät. (Ks. esim. Kaukkila & Lehto 2007.)

Toiminnalliset ryhmät

Toiminnallisessa ryhmässä tehdään asioita yhdessä ja jaetaan kokemuksia toiminnasta. Ryhmän tavoitteena voi olla itsetuntemuksen lisääntyminen tai vuorovaikutustaitojen kehittyminen. Hyvä esimerkki on taidepiiri. Myös muunlaisissa ryhmissä voidaan viritellä keskustelua. Tästä hyvänä esimerkkinä ovat erilaiset kokkikerhot tai askartelukerhot.

Keskusteluryhmät muodostuvat kaikkia sen jäseniä kiinnostavan aihepiirin eivätkä niinkään tietyn ongelman ympärille. Ohjaajan tehtävänä on luoda ryhmään luottamuksellinen ilmapiiri, jotta kaikki sen jäsenet uskaltavat osallistua keskusteluun. Tällainen ryhmä voisi esimerkiksi olla muisteluryhmä.

Vertaistukiryhmät

Vertaisryhmällä tarkoitetaan ryhmää, jota yhdistävät samankaltaiset asiat. Ne voivat olla yhteisiä pulmia tai muulla tavalla ryhmää yhdistäviä asioita, kuten esimerkiksi vanhemmuus. Keskusteluissa pyritään pysymään nykyisyydessä ja löytämään erilaisia ratkaisuja arjen sujuvoittamiseksi. Jos haetaan muutosta arjessa selviytymiseen, edellyttää se aina asennemuutosta, ja ryhmä voi olla siinä tukena. Lisäksi ryhmässä voidaan harjoitella jotain uutta taitoa. Ryhmällä voi olla koulutetut ohjaajat.

Esimerkki vertaistukiryhmästä on Voikukkia-vertaistukiryhmä, joka on tarkoitettu vanhemmille, joiden lapsi tai lapset on sijoitettu kodin ulkopuolelle. Vanhemmat saavat ryhmässä mahdollisuuden keskustella ja jakaa kokemuksiaan muiden samassa tilanteessa olevien vanhempien kanssa. Samalla he saavat mahdollisuuden käsitellä lapsen sijoittamiseen liittyviä tunteitaan turvallisessa ympäristössä koulutettujen ryhmänohjaajien ohjauksessa.

Toinen esimerkki vertaistukiryhmästä on Toimiva arki -vertaistukiryhmä, joka on Helsingin kaupungin järjestämä lastensuojelun perhekuntoutuksen ja päihdeavokuntoutuksen asiakkaille tarkoitettu vanhempien vertaistukiryhmä. Ryhmä kokoontuu kymmenen kertaa. Jokaisen tapaamisen rakenne on sama. Aluksi keskustellaan ja sitten laitetaan ja syödään ruokaa yhdessä. Myös tässä ryhmässä on ohjaajat vetämässä ryhmää.

Hoidolliset ryhmät

Hoidolliset ryhmät pyrkivät tukemaan positiivista käyttäytymistä ja rohkaisevat luopumaan poikkeavasta tai epäsopivasta käyttäytymisestä. Tavoitteena on käyttäytymismallien muuttaminen. Se voi olla vaikkapa päihteistä irtaantumista. Tavoitteena voi olla myös ongelmien käsittely ja ongelmaratkaisutaitojen kehittäminen esimerkiksi päihdeperheissä kasvaneille lapsille. Lapsille voidaan myös tarjota toiminnallisia ryhmiä, joiden tavoitteena ei niinkään ole saada aikaan muutosta vaan tarjota korjaavia kokemuksia, joista he ovat jääneet paitsi.

Narratiiviset ryhmät

Narratiiviset keskusteluryhmät ovat yleistymässä, ja niitä käytetään esimerkiksi yhtenä sosiaalialan asiakastyömenetelmänä. Ryhmässä kerrotaan omia tarinoita ja kuunnellaan toisten tarinoita, Näin saadaan kosketus sekä omiin että toisten ryhmäläisten menneisyydessä syntyneisiin kokemuksiin ja voimavaroihin. Tämän lisäksi ryhmäläiset valitsevat nykyhetkeen liittyviä tarinoita, joita kerrotaan ja kuunnellaan. Tavoitteena on löytää lähitulevaisuudessa toiveikkaampia tarinoita.

Virkistykseen liittyvät ryhmät

Virkistysryhmän tarkoituksena on tarjota jäsenilleen mahdollisuus sosiaaliseen kanssakäymiseen ja virkistykseen. Ryhmän tavoitteena voi olla jäsenten sosiaalisen eristäytyneisyyden lieventäminen, sosiaaliseen kanssakäymiseen liittyvien myönteisten kokemusten tarjoaminen tai yksinkertaisimmillaan virkistäytyminen. Ryhmän ohjaajan tehtävänä on suunnitella ryhmän ohjelma tai pyrkiä rohkaisemaan ryhmän jäseniä osallistumaan ohjelman laadintaan ja toteuttamiseen. Vastuunotto ryhmästä kehittää jäsenten henkilökohtaisia taitoja ja lisää heidän itsetuntoaan. Yksi esimerkki virkistysryhmistä ovat ikääntyneiden päivätoimintakeskuksissa toimivat ryhmät.

Esimerkki

Motiivi-ryhmätoimintaa järjestettiin pajalla yhdeksän viikon ajan. Ryhmässä käsiteltiin nuorten unelmia ja tulevaisuuden toiveita positiivisten asioiden kautta. Lisäksi siellä opeteltiin tunnistamaan omia vahvuuksia ja tukemaan ryhmän avulla minäkuvaa. Samalla kartoitettiin niitä nuorille tärkeitä asioita, jotka motivoivat heitä suunnittelemaan omaa tulevaisuuttaan. Keskustelujen tukena käytettiin esimerkiksi Mieltymysmittaria sekä erilaisia symbolikortteja, kuten Vahvuus- ja Mythoskortteja. Myös kielen merkitystä pidettiin ohjaamisessa tärkeänä (ks. esim. Piekkari 2018).

Ryhmän jäsenet onnistuivat luomaan ryhmästä turvallisen ja luotettavan. Toiminta koettiin tärkeäksi osaksi ryhmäytymistä, ja se oli monelle myös hetki, jolloin sai työn lomassa hengähtää ja keskittyä omien asioiden miettimiseen. Näin yksi nuorista kuvaili toiminnan vaikutusta: "Minulla oli joskus vakavaakin sosiaalisten tilanteiden pelkoa, joten yllätyin suuresti, kun huomasin, ettei se ryhmätoiminta ollutkaan niin ahdistavaa. Ensimmäisillä kerroilla muistan olleeni hieman hermostunut aina silloin, kun piti itse puhua ja muut kuuntelivat, mutta joka kerralla muutuin aina vain rennommaksi, eikä viimeisillä kerroilla tullut mieleenkään ahdistua. Tuohon tietenkin vaikutti se, että porukka, niin nuoret kuin vetäjätkin, tulivat koko ajan vain tutummiksi. Ja onhan meillä täällä erittäin hyvä ryhmähenki."

Esimerkki on Metropolia-ammattikorkeakoulun Motiivi-hankkeesta.
Yhteisöjen kanssa työskentely
Vuonna 2015 voimaan tullessa sosiaalihuoltolaissa määritetään, että sosiaalialan työtä tulee tehdä yksilöiden, perheiden ja yhteisöjen hyvinvoinnin parantamiseksi. Yhteisöjen kanssa toimimisesta on käytetty eri aikoina erilaisia nimityksiä. On puhuttu yhdyskuntatyöstä, asukastyöstä tai lähiötyöstä. Nykyään puhutaan yhteisötyöstä, yhteisösosiaalityöstä tai yhteisöllisestä sosiaalityöstä.

Sosiaalihuoltolakia uudistettaessa Sosiaali- ja terveysministeriön Sosiaalityö hyvinvointipolitiikan välineenä 2015 -toimenpideohjelmassa suositeltiin, että yksilökohtaisen asiakastyön rinnalla vahvistettaisiin rakenteellista sosiaalityötä ja aikaisempaa suurempi osa sosiaalityön toteuttamisesta suunnattaisiin yhteisösosiaalityöksi. Näin yhteisösosiaalityössä voitaisiin vaikuttaa paitsi suoraan asiakkaan elämäntilanteeseen myös yhteisöjen kehittämiseen.

Yhteisön määrittely

Yhteisö-käsite herättää mielikuvia perheestä, kyläyhteisöstä, työyhteisöstä, elämäntapayhteisöstä tai virtuaaliyhteisöstä. Jokaisella on kokemuksia yhteisöistä ja sen mukana myös omia käsityksiä siitä, mitä yhteisöllä tarkoitetaan.

Heikki Lehtonen (1990) on määritellyt yhteisön seuraavasti: "Yhteisö on mikä tahansa vuorovaikutusmuodoste, jonka toimijoilla voidaan olettaa olevan jotakin yhteistä." Lehtosen määritelmässä yhteisöä yhdistävät siis vuorovaikutus ja jokin yhteinen tekijä. Yhteinen tekijä voi olla toiminnallista yhteisöllisyyttä tai symbolista yhteisöllisyyttä. Toiminnallisessa yhteisöllisyydessä ryhmäidentiteetti syntyy yhteisessä toiminnassa. Symbolinen yhteisyys taas kehittyy symbolisen yhteenkuuluvuuden pohjalta, jolloin yhteinen asia voi olla esimerkiksi maailmankatsomus, uskonnollinen näkemys tai poliittinen kanta.

Ihmiset ovat halukkaita liittymään yhteen samanhenkisten, samoin ajattelevien ja samoin tuntevien kanssa erilaisiin vapaamuotoisiin yhteisöihin. Yhteisöllisyys rakentuukin nykyisin pitkälti satunnaisten ja valinnanvaraisten kulutus-, harrastus- tai elämäntapayhteisöjen varaan. Jokainen voi kuulua moniin yhteisöihin ja vaihdella niitä oman halunsa mukaan.





Yhteisötyön historia

Yhteisösosiaalityön juuret ovat Amerikassa ja setlementtiliikkeessä. James Adams perusti 1800-luvun lopulla Chicagoon setlementtitalon, jossa asui pääasiallisesti köyhiä ja työttömiä maahanmuuttajia eri puolilta Eurooppaa. James Adams näki, että sosiaalisten ongelmien syyt olivat yhteiskunnan rakenteellisia kysymyksiä. Hän asetti työnsä tavoitteeksi muutoksen
aikaansaamisen ihmisten elinolosuhteissa. Näin sai alkunsa yhdyskuntatyö.

Pohjoismaihin yhdyskunta (community work) rantautui 1960-luvulla Britanniasta. Suomeen yhteisötyö tuli 1970-luvulla. Suomeen omaksuttiin yhteisötyön perustyömuodot sellaisenaan eli puhuttiin asukas—/naapurustotyöstä, organisaatiotyöstä, sosiaalisesta suunnittelusta ja painostustoiminnasta (suorasta toiminnasta).

Yhdyskuntatyötä tehtiin aluksi kerrostalovaltaisissa lähiöissä, jonne oli muuttanut paljon väkeä maaseudulta. Yhdyskuntatyö aloitettiin alueilla, joissa oli tavattu ainakin yksi sosiaalinen ongelma. Tavoitteena oli yhtäältä sosiaalisten ongelmien ennaltaehkäisy ja sosiaalipalvelujen vieminen lä-
helle asukkaita. Toisaalta pyrittiin lisäämään asukkaiden keskinäistä vuorovaikutusta ja yhteyksiä viranomaisiin.

Yhdyskuntatyö sai 1980-luvulla virallisen aseman sosiaalihuoltolaissa. Yhdyskuntatyön toiminta hiipui 1980-luvun lopulla. Sen tilalla alettiin puhua 1990-luvun lopulla yhteisötyöstä ja myöhemmin yhteisösosiaalityöstä. Perinteinen yhdyskuntatyö keskittyi erilaisiin epäkohtiin paikallistasolla ja organisoi ihmisiä kollektiiviseen muutostyöhön. Yhteisösosiaalityössä keskeistä on palvelujen tehostaminen, epävirallisten verkostojen kehittäminen paikallistasolla ja varhaisen väliintulon mahdollistaminen.

Yhteisötyön sisältö

Yhteisötyö on kansalaisyhteiskunnan ja asiakastyön rajapinnassa tehtävää työtä. Perinteisesti se on kansalaisuuden ja kansalaisyhteiskunnan vahvistamista. Työn kohteena voivat olla yhtälailla sekä kaikki kansalaiset että sosiaalialan asiakkaat. Yksilöt, perheet ja ryhmät tulisi nähdä osana sosiaalisia verkostoja ja yhteisöjä. Työssä keskeistä on alueiden asukkaiden ja ihmisten hyvinvoinnin parantaminen, sosiaalisten ongelmien ennaltaehkäisy, palvelujen kehittäminen ihmisten lähelle sekä osallisuuden ja osallistumisen tukeminen.

Yhteisötyössä työskennellään erilaisten yhteisöjen kanssa. Kohderyhmänä voivat olla syrjäytymisriskissä elävät nuoret, työttömät, yksinäiset, kehitysvammaiset, laitosten asukkaat, asuinyksiköt, asuinalueet tai muut paikallisyhteisöt. Erilaisille ryhmille, joita yhdistää jokin asia, voidaan järjestää erilaista toimintaa. Tomperin (2011) tutkimuksen mukaan yhteisötyössä nähdään tärkeäksi sellaisen yhteisöllisyyden tukeminen, joka mahdollistaa ihmissuhteiden luomisen ja merkityksellisen tekemisen. Yhteisötyötä voisivat olla esimerkiksi asuinalueiden kohtaamispaikat, kuten asukastalot, ja vaikuttamistoiminta, jonka avulla tuetaan esimerkiksi työttömien arkea ja työllistymistä.

Jos lähdetään kehittämään asuinaluetta, tulisi Paul Stepneyn ym. (2000) mukaan ennen työn aloittamista tutustua asuinalueeseen ja hankkia sitä koskevaa tietoa. Tiedon avulla arvioidaan kokonaisvaltaisesti asukkaiden tarpeita ja resursseja erityisesti huono-osaisten asukkaiden tarpeista lähtien. Näiden tietojen avulla pystytään suunnittelemaan kohdennettua työtä alueella. Jos kyseessä on esimerkiksi lähipalvelujen tai kokoontumispaikan puuttuminen alueelta, voidaan työskentely suunnata näiden asioiden korjaamiseksi.

Syyt voivat johtua pitkäaikaisesta yhteiskunnallisesta kehityksestä, kuten maaseudun autioitumisesta tai asuinalueiden slummiutumisesta. Rakenneongelmat estävät ihmisiä tyydyttämästä tarpeitaan. Rakenneongelmia ovat muun muassa asuinalueiden yksipuolisuus ja huono palvelutaso. Resurssiongelmat taas viittaavat yhteiskunnan riittämättömiin mahdollisuuksiin ratkaista sosiaalisia ongelmia. Niiden syynä voivat olla taloudellisesti, tiedollisesti tai poliittisesti niukat voimavarat, jotka estävät havaittuihin ongelmiin puuttumisen.

Roivainen (2008) puolestaan kirjoittaa, että työn painopiste on siirtynyt julkisen sektorin toteuttamasta sosiaalityöstä kolmannelle sektorille. Samalla työn luonne on muuttunut koko asuinalueeseen tai lähiöön kohdistuvasta työstä tiettyihin asiakasryhmän kohdistuvaksi sosiaalityöksi.

Tonteri (2011) on sen sijaan nähnyt alueella tapahtuvan yhteisötyön koostuvan verkostoitumisesta ja yhteistyöstä eri toimijoiden kanssa. Mukana voi olla vaikkapa edustajia kolmannelta sektorilta ja julkiselta sektorilta. Lisäksi alueelle voi perustaa avoimia matalan kynnyksen toimintapaikkoja
erilaisille asukasryhmille. Tärkeää olisi myös luoda alueella kontakti sellaisiin ryhmiin, joissa syrjäytymisriski on korkea.


Esimerkki yhteisötyöstä:
Useassa Suomen lähiössä on perustettu asukastalotyyppisiä matalan kynnyksen paikkoja lähiön omille asukkaille. Uusimpia tällaisia tiloja ovat me-talot. Tavoitteena on asukkaiden osallisuuden ja yhteisöllisyyden lisääminen. Yh teisötyö ei keskity yhteen samankaltaiseen ryhmään vaan monimuotoisuuteen. Tiloissa järjestetään erilaisia kursseja ja ryhmiä, ja lähtökohtana on, että asukkaille järjestettävien ryhmien teemat ovat asukaslähtöisiä. Vuosien varrella aikuisille on järjestetty esimerkiksi tietokonekursseja, maahanmuuttajanaisille ompelukursseja, pienten lasten äideille askartelukursseja ja ikääntyneille liikuntakursseja. Asukastalosta on pyritty rakentamaan alueen yhteinen olohuone, jossa voi käydä lukemassa lehtiä tai käyttää tietokoneita.Asukastaloissa on yleensä toissa sosionomeja.

Perhetyö

Sosiaalialalla tehtävää perhetyötä määrittävät sekä sosiaalihuoltolaki että lastensuojelulaki. Perhetyö kuuluu sosiaalihuollon piiriin silloin, kun asiakkaalla ei ole lastensuojeluasiakkuutta. Sosiaalihuollon perhetyö on ennaltaehkäisevää ja varhaista toimintaa. Sen avulla pyritään estämään lastensuojeluasiakkuus tai huostaanotto. Perhetyötä tehdään myös muilla toiminta-alueilla, kuten esimerkiksi neuvolassa, varhaiskasvatuksessa, kouluissa, kolmannen sektorin palveluissa ja seurakunnassa.

Perhetyön tavoitteena on tukea psyykkistä ja perhetyön tavoitteena sosiaalista vanhemmuutta, parisuhdetta, vuoroon yleisesti tukea vaikutusta perheessä sekä lasten ja nuorten arjen selviytymistä. Lisäksi tavoitteena on vahvistaa perheen lähiverkostoja. Ennaltaehkäisevässä sosiaalialan perhetyössä perhettä tuetaan pääasiallisesti kotona perheen tarpeiden mukaan. Se voi olla ohjausta ja neuvontaa ja erilaisia tukitoimia. Korjaavassa perhetyössä, joka on nimetty lastensuojelussa intensiiviseksi tai kuntouttavaksi perhetyöksi, työtä tehdään tehostetusti joko kotona tai kodin ulkopuolella erilaisissa lastensuojeluyksiköissä. Korjaavassa työssä yritetään estää perheen tilanteen paheneminen ja työssä käytetään lastensuojelulain mukaisia keinoja.

Perhetyön tulee olla lapsilähtöistä ja perhekeskeistä. Työn tulee kohdistua kaikkiin perheenjäseniin. Perheen toimintakykyä voidaan arvioida erilaisilla mittareilla, joista esimerkkinä on huolen vyöhykkeistä tai BBIC (barns behov i centrum) -menetelmä. Perhetyötä voidaan tehdä yhden perheen kanssa tai ryhmämuotoisesti. Mannerheimin lastensuojeluliitto on esimerkiksi kehittänyt ennaltaehkäisevää vertaistukeen pohjautuvaa (perhekahvilat) sekä moniammatillista ryhmämuotoista perhetoimintaa (Varvas-toiminta). Myös monet kunnat järjestävät perheleirejä.

Perhe käsitteenä ei ole yksiselitteinen, ja siksi perheen tulee itse voida määrittää, keitä perheeseen kuuluu. Perhetyyppejä on myös monenlaisia: ydinperheet, yksinhuoltajaperheet, uusperheet, adoptioperheet, sateenkaariperheet (samaa sukupuolta olevien perheet) ja monikulttuuriset perheet. Lisäksi on olemassa sijaisperheitä ja lyhytaikaista perhehoitoa.

Rakenteellinen sosiaalityö

Rakenteellinen sosiaalityö on sekä hyvinvointia ja sosiaalisia ongelmia koskevan tiedon välittämistä että sosiaalihuollon asiantuntemuksen hyödyntämistä ihmisten hyvinvoinnin ja terveyden edistämiseksi.

Rakenteelliseen sosiaalityöhön kuuluvat:
1. asiakkaiden tarpeisiin sekä tarpeisiin vastaavien sosiaalipalvelujen ja muun sosiaalihuollon vaikutuksiin liittyvän sosiaalihuollon asiakastyöhön perustuvan tiedon hankkiminen
2. tavoitteelliset toimet ja toimenpide-ehdotukset sosiaalisten ongelmien ehkäisemiseksi ja korjaamiseksi sekä kunnan asukkaiden asuin- ja toimintaympäristöjen kehittämiseksi
3. sosiaalihuollon asiantuntemuksen tuominen osaksi kunnan muiden toimialojen suunnittelua sekä yhteistyö yksityisten palveluntuottajien ja järjestöjen kanssa paikallisen sosiaalityön sekä muiden palvelujärjestelmien kehittämiseksi.

Rakenteellinen sosiaalityö edistää asiakas- ja yhteisötyöstä saatujen kokemusten ja asiantuntemuksen pohjalta ihmisten sosiaaliseen hyvinvointiin vaikuttavien seikkojen huomioon ottamista suunnittelussa ja päätöksenteossa. Sosiaalityö on tärkeä osa ehkäisevää sosiaalihuoltoa, ja siinä joudutaan entistä enemmän perehtymään erilaisten yhteiskuntapoliittisten ratkaisujen sosiaalisiin vaikutuksiin ja kustannuksiin. Olennaista on kiinnittää huomiota esimerkiksi alueiden fyysisen ja sosiaalisen suunnittelun kiinteään yhteyteen.

Rakenteellinen sosiaalityö tekee näkyväksi sosiaalihuollon asiakkaiden ongelmia, tarpeita ja vahvuuksia ja niiden suhteita yhteisöön ja yhteiskuntaan. Rakenteellisen sosiaalityön avulla saadaan tietoa, joka jäisi muutoin keräämättä, analysoimatta ja hyödyntämättä. Saadun tiedon avulla voidaan
kehittää sosiaalihuollon sisältöä ja kohdentaa toimenpiteitä vaikuttavasti. Lisäksi arvioidaan sosiaalihuollon ja muun palvelujärjestelmän (yritykset ja järjestöt) vaikuttavuutta. Rakenteelliseen sosiaalityöhön kuuluu myös valmistella kunnallista päätöksentekoa varten tavoitteellisia toimia ja toimenpide-ehdotuksia sosiaalisten ongelmien ehkäisemiseksi ja korjaamiseksi sekä asukkaiden asuin- ja toimintaympäristöjen kehittämiseksi.

Sosiaalialan työn kohteena voivat olla myös asiakkaan ympäristössä olevat asiat, joihin voidaan vaikuttaa. Kyse voi olla lähipiirissä vaikuttavista asioista tai yhteiskunnallisista asioista. Tavoitteena on luonnollisesti se, että asiakkaat itse pystyisivät vaikuttamaan asioihin, jotka heikentävät heidän
sosiaalista toimintakykyään. Jos kyseessä on suuri yhteiskunnallinen epäkohta, asiaan ei juuri pystytä nopeasti vaikuttamaan ja työntekijän tehtäväksi jää asiakkaan tukeminen vallitsevissa oloissa, kuten työttömyydessä. Yhteiskunnallinen, yhteisöllinen ja yksilöllinen ulottuvuus kietoutuvat toisiinsa kiinnostavalla tavalla.

Toiminnalliset ja luovat työtavat

Luovuus on ihmiselle synnynnäinen ominaisuus. Luovuus voi ilmetä arjen ongelmanratkaisutaitona tai taiteellisena toimintana. Luovaa toimintaa voi harjoittaa myös silloin, kun ei ole yhteistä kieltä toisen kanssa. Luova toiminta voi avata yhteyksiä ja lisätä ymmärrystä toisen ihmisen tilanteesta
tai kulttuurista. Luova toiminta on erityisen antavaa ja rikasta silloin, kun sitä saa tehdä ryhmässä. Se lisää hyvinvoinnin ja osallisuuden tunnetta.

Sosiaalialan asiakastyössä käytetään toiminnallisia ja luovia menetelmiä perinteisen keskustelun ohella. Tavoitteena on pääasiallisesti lisätä asiakkaan hyvinvointia ja osallisuutta sekä tukea hänen kuntoutumistaan. Lisäksi näitä menetelmiä käytetään luovuuden herättelyyn ja kommunikaation parantamiseen. Luovan toiminnan avulla voidaan tulkita uudelleen esimerkiksi menneisyyden tapahtumia ja työstää tulevaisuuden kuvia. Luovassa toiminnassa ihmisen mieli vapautuu hetkeksi arkielämän todellisuudesta ja pulmista.

Joskus toiminnalliset tai luovat työtavat voivat helpottaa asiakkaan ja työntekijän aitoa kohtaamista. Ne sisältävät nimensä mukaisesti erilaisia toiminnallisia keinoja asiakkaiden parissa työskentelemiseen. Toiminnalliset työtavat tuovat toisenlaisia keinoja asiakkaan ja työntekijän välisen yhteyden luomiseen. Toiminnallisen työtavan valinta riippuu paljon asukkaasta, hänen tarpeistaan tavasta tehdä ja toimia. Haasteellisten asioiden (ongelmien) jäsentämisessä ja työstämisessä. Kun toiminnalle asetetaan yhdessä tavoitteita, on tärkeää, etteivät ne ole liian vaativia käytettävissä olevaan aikaan, tilaan tai asiaan nähden. Pienet ja mahdollisimman konkreettiset tavoitteeton helpompi saavuttaa kuin isot ja abstraktit tavoitteet.

Toiminnalliset työtavat vaativat työntekijältä vahvoja vuorovaikutustaitoja, mutta samalla ne myös mahdollistavat monipuolisen tavan kohdata asiakkaita. Toiminnallisia työtapoja voidaan käyttää sekä yksilö- että ryhmätyöskentelyssä. Toiminnalliset työtavat eivät sinällään ole asiakasprosessin tavoite, vaan ne toimivat ikään kuin työvälineinä ja monipuolisena kohtaamisen ja yhdessäolon keinona. Sosiaalialan työ on tavoitteellista toimintaa, jolloin toiminnan tavoitteet määräytyvät haasteellisista ilmiöistä (ongelmakenttä) eivätkä menetelmistä käsin.

Toiminnalliset työtavat auttavat asiakkaita tekemään näkyviksi heidän tunteensa, asenteensa ja arvonsa ja mahdollistavat niiden tarkastelun. Toisaalta toiminnalliset työtavat voivat olla hyviä silloin, kun esimerkiksi perheessä tai ryhmässä ollaan näennäisesti samaa mieltä.

Toiminnallisia työtapoja voidaan soveltaa myös osana tapaamista, vaikka pääasiassa työskenneltäisiin keskustelemalla. Tällöin toimintajaksot voi sijoittaa keskusteluvaiheiden
väliin. Toiminnan tulee kuitenkin olla osallistujille vapaaehtoista. Harjoitusten lopuksi on hyvä jättää aikaa myös jälkipuintiin, jolloin osanottajilla on mahdollisuus rauhassa purkaa tuntemuksiaan ja keskustella kokemuksistaan.

Luovuuden merkitys sosionomin työssä on suuri, sillä se vahvistaa työntekijän uskallusta etsiä ja käyttää erilaisia työmenetelmiä, jotka puolestaan ovat omiaan lisäämään asiakkaiden osallisuutta ja yhteisöllisyyttä (Nietosvuori 2008). Toiminnallisia työtapoja voidaan käyttää monissa yhteyksissä. Sosiaalialalla niitä voidaan käyttää kaikkien asiakasryhmien kanssa esimerkiksi perhetyössä, lastensuojelutyössä, kouluissa sekä aikuisten ja senioreiden kanssa tehtävässä työssä.

Toiminnallisiin työtapoihin kuuluvat erilaiset luovat aiheet, kuten musiikki, kuvataide, tanssi, elokuva, teatteri (sosiodraama ja psykodraama), valokuvaus, luova kirjoittaminen ja kirjallisuus. Toiminnallisissa menetelmissä asiakas voi osallistua itse prosessiin (esim. valokuvaus) tai käyttää valmista materiaalia (esim. kirjallisuus). Moni näistä työmenetelmistä edellyttää erityistä lisäkoulutusta, jotta niitä voi käyttää omassa työssään, mutta ideoita ja ajatuksia voi aina ottaa omaan työskentelyynsä.

Luontoympäristön hyvinvointivaikutuksia on tutkittu runsaasti. On todettu, että luontoympäristöllä on rentouttava ja virkistävä vaikutus ja että luonnossa oleilu parantaa mielialaa sekä palauttaa stressistä ja elvyttää. Lisäksi luonnossa liikkuminen edistää arkiliikuntaa ja ylläpitää fyysistä toimintakykyä. Green Care -toimintaa voidaan kuvata sateenvarjokäsitteenä, joka koostuu joukosta menetelmiä, joiden yhteisenä tavoitteena on ihmisten elämänlaadun edistäminen luonnon tuottamien hyvinvointivaikutusten avulla.

Green Care -käsite esiteltiin Suomessa ensimmäistä kertaa vuonna 2008. Käsitteellä ymmärretään väljästi luonnon hyödyntämistä kasvatus-, sosiaali- ja terveysalan palveluissa. Sitä on hyödynnetty aluksi Suomessa vähän, mutta kaupungistuminen, arkielämän teknologisoituminen ja luonnosta ja maaseudusta vieraantuminen sekä sosiaalisten ongelmien lisääntyminen ovat luoneet uutta tilausta luontoyhteyden palauttamiselle ja uudelleen rakentamiselle.

Green Care hyödyntää luontoa ja maaseutua (eläimet, maatilat, metsä ja puutarha) ihmisen hyvinvoinnin ylläpitämiseksi ja edistämiseksi sekä elämänlaadun parantamiseksi. Toimintatavan peruselementit ovat luonto (luontosuhde), toiminta (kokemuksellisuus) ja yhteisö (osallisuus). Eläimistä yleisimpiä ovat hevoset ja koirat. Suuren suosion on saanut esimerkiksi ratsastusterapia ja sosiaalipedagoginen hevostoiminta. Pienimuotoisempana toimintana voidaan pitää koirien kanssa vierailuja esimerkiksi ikäihmisten ja vammaisten ihmisten luona.

Ihmiset voivat oppia eläimiltä paljon — tunteista, sosiaalisista taidoista ja laumakäyttäytymisestä. Hevoslauman tarkkailu voi opettaa asioita myös ihmisestä. Tarkkailussa tulevat esiin lauman johtajat, heidän hovinsa, keskivertoasemassa olevat yksilöt, huomiotta jääneet yksilöt ja torjutut. Ohjaajan kanssa voi sitten tarkkailun jälkeen pohtia luontevasti ja lempeästi omaa käyttäytymistään.

Sosiaalinen ja terapeuttinen puutarhatoiminta on myös rantautunut Suomeen. Sitä on harrastettu ihmisen hyvinvoinnin lisäämiseksi jo pitkään sosiaalipedagogisessa toiminnassa Tanskassa.

Toiminnan tavoitetaso asetetaan sen mukaan, onko päämääränä parantava, kuntouttava, voimaannuttava ja vahvistava, ennaltaehkäisevä vai kasvattava toiminta. Toiminnan intensiteetillä tarkoitetaan puolestaan sitä, onko kysymys terapeuttisesta interventiosta, aktiivisesta ohjatusta toiminnasta, itsenäisesti harjoitettavasta toiminnasta tai omaehtoisesta luonnossa olemisesta ja liikkumisesta.



Taiteen kanssa työskentely on jo pitkään ollut suosittua erityisesti ryhmätoimintamuotoisena erilaisissa tilanteissa elävien ihmisten kanssa. Taideterapia on myös nykyisin Kelan tukema terapiamuoto. Taideterapia vaatii oman koulutuksensa, mutta kuvataidelähtöisiä menetelmiä voidaan käyttää vapaasti. Musiikkia voi hyvin yhdistää esimerkiksi maalaamiseen.

Kohtaamistaide kehitettiin 1990-luvulla Japanissa tukemaan dementiapotilaiden hyvinvointia. Moniammatillisessa tiimissä yhdistettiin lääkärin, sosiaalityöntekijän ja taideterapeutin osaaminen. Suomessa kohtaamistaidetta on käytetty etenkin vanhustenpalveluissa ja lastensuojelussa mutta myös työkykyä tukevana kuntoutuksena. Kuten taideterapiaa myös kohtaamistaidetta hyödynnetään ennaltaehkäisevässä työssä. Kohtaamistaiteen menetelmät ovat yksinkertaisia eivätkä edellytä erityisiä taitoja.

Kohtaamistaide on rekisteröity tuotemerkki Suomessa, ja sen käyttö asiakastyön menetelmänä edellyttää omaa koulutusta. Koulutuksen pituus vaihtelee 10 ja 30 opintopisteen välillä. Kyse on ryhmämuotoisesta taidetoiminnasta, jossa halutaan korostaa ryhmän vuorovaikutusta ja kohtaamista. Parhaimmillaan kohtaamisissa ja vuorovaikutuksessa syntyy arvostusta muita ihmisiä kohtaan.

Taidetoiminnassa kehollinen ja aistikokemuksia tuottava taidetyöskentely on keskeinen ja oiva keino ilmaista, tutkia, havainnoida ja jäsentää henkilökohtaisia kokemuksia ja vaikeuksia. Tuotoksena on esteettinen taideteos. Tämän saavuttamiseksi ohjaajan on ohjattava prosessia niin, että tuotos tyydyttää tekijäänsä myös esteettisesti. Lisäksi tarvikkeiden korkealaatuisuus auttaa esteettisen tuloksen synnyssä.

Kenties japanilaista perua on se, että kohtaamistaiteessa toisen ihmisen kunnioittaminen on tärkeää. Toisten ryhmäläisten tekemistä töistä annetaan ainoastaan myönteistä palautetta. Kunnioittavaan ilmapiiriin kuuluu myös se, että ryhmässä syntyneet työt kootaan näyttelyksi. Töiden esillepano kertoo työn arvostuksesta ja tavoitteellisuudesta.

Kirjoittaminen on monipuolinen väline, jota voidaan soveltaa hyvin erilaisissa hyvinvointi— ja kasvatustehtävissä. Se sopii hyvin eri—ikäisten kanssa työskentelyyn, ja se voidaan toteuttaa niin ryhmissä kuin yksilötoimintana. Kirjoittaminen sopii hyvin omien ajatusten jäsentämiseen ja pohtimiseen. Yhtä lailla se on mainio väline identiteettityössä (kuka minä olen, mistä minä tulen ja minne minä olen menossa).

Kirjoittamisessa on joitakin erityispiirteitä puheeseen verrattuna. Se on hitaampaa ja antaa mahdollisuuden pohtia sitä, mitä kirjoittaa. Ajatuksia voi korjata tai niihin voi palata hiukan myöhemmin uudestaan. Joillekin omien ajatusten tai vaikeiden asioiden kirjoittaminen voi olla helpompaa kuin niistä puhuminen. Tekstin voi näyttää omalle työntekijälleen, tai sitten sitä voidaan säilyttää itsellä, jolloin se toimii lähinnä omien ajatusten selkeyttäjänä.

Jos kirjoitusta käytetään asiakkaan ja työntekijän yhteistyössä, myös kirjoittamiseen liittyviä kokemuksia tulee käsitellä sisällön käsittelemisen lisäksi. Reflektiivinen toiminta lisää itsetuntemusta ja -ymmärrystä, ja se on myös kasvamisen ja kehittymisen edellytys. Kirjoitus voi olla omaelämäkertaan perustuva, tai se voi olla jonkun yksittäisen tapahtuman kuvaus.

Kirjoitus voi olla myös muistelutyyppinen kerronta. Muisteluun liittyy hyvin usein myös aistikokemuksia. Saatetaan muistaa talon haju tai kesäinen luonto. Muistelu saattaa herättää monenlaisia tunteita. Ne voivat olla surua ja ahdistusta mutta myös iloa, mielihyvää ja toiveikkuutta herättäviä tunteita. Muistoista kirjoittamista kuvataan yleensä kuitenkin pääsääntöisesti myönteiseksi ja tervehdyttäväksi kokemukseksi.

Toiminnallisuus

Esimerkiksi vanhusten toimintakykyä sosiaaliohjaaja voi kotikäynnillä keittää kahvia tai käydä läpi vanhuksen laskuja. Tosiasia on, ettei korkeasti koulutettua sosionomia kukaan työnantaja palkkaa kahvinkeittäjäksi tai seuranpitäjäksi, mutta näissä askareissa sosionomi itse asiassa toteuttaa toiminnallista menetelmää. Askareiden lomassa asiakas ja työntekijä saavat toisistaan paljon informaatiota, jota ei toimiston työpöydän ääressä välttämättä saa tunteja kestävän tilanneselvityksen aikana. Kun sosionomi ottaa asiakkaan mukaan arkiaskareisiin, on kyseessä myös toimintakykyä ylläpitävä toiminta.

Työntekijät saattavat toiminnallisia menetelmiä käyttäessään unohtaa työn käsitteellistämisen eli sen, mitä he toiminnallaan ovat oikeasti tavoittelemassa. Ammatillisen työn perustana ovat kuitenkin työn suunnitelmallisuus ja tavoitteellisuus. Se, ettei kaikkea aina kirjoiteta ylös ja käsitteellistetä, ei tietenkään tarkoita, ettei kyse olisi suunnitelmallisesta ja tavoitteellisesta toiminnasta. Sosiaalista työtä on kuitenkin joskus vaikea kuvata ja tehdä näkyväksi ulkopuolisille ja päättäjille, koska sen sisältö ei tule arjen ja työn kuvauksissa tarpeeksi esiin.

Samalla kun asiakas itse havainnoi toiminnan avulla omaa tapaansa tehdä asioita, myös työntekijä saa runsaasti tietoa asiakkaan toimintatavoista ja elämän realiteeteista. Tämän tiedon pohjalta voi rakentaa monenlaisia ohjaustilanteita, joissa esimerkiksi harjaannuttamisen avulla voidaan käytännössä opetella yhdessä uusia, kenties entistä toimivampia tai toivottavampia ja sosiaalisempia tapoja arjen hallintaan.

Osa 4

Opiskelija
. ymmärtää arvojen merkityksen yhteiskuntapolitiikassa
. ymmärtää ammattietiikan keskeisen merkityksen sosionomin työssä
. ymmärtää vastuunsa ottaa eettisiä pohdintojaan esiin ammatti- ja työyhteisössään
. osaa tunnistaa tilanteet, joissa tulee toimia ammattietiikan mukaisesti.

Etiikka hyvän elämän lähteillä

Etiikka on systemaattinen yritys ymmärtää moraalikäsitteitä eli sitä, mikä on väärin ja oikein, sallittua ja velvoitettua tai hyvää ja pahaa. Se pyrkii esittämään oikean käyttäytymisen säännöt ja periaatteet ja tunnistamaan, mitkä hyveet ja arvot edistävät elämisen arvoista elämää. Etiikka pohtii hyvää elämää, oikeaa ja väärää sekä hyvää ja paha. Etiikka käynnistää pohdinnan myös yksilön vastuista ja velvollisuuksista itseään ja muita kohtaan.

Etiikan peruskysymyksiä ovat esimerkiksi seuraavat kysymykset:

    • Kuinka ihmisen pitäisi elää?
    • Kuinka muita ihmisiä tulisi kohdella?
    • Mitä seurauksia jollakin teollani on itselle ja toisille?
    • Onko oikein toimia näin ja miksi on tai miksi ei?

Jokainen sukupolvi pyrkii aina vuorollaan pohtimaan ja ratkaisemaan ihmisyyteen ja ihmisenä olemiseen liittyviä kysymyksiä. On mielenkiintoista, että nämä perimmäiset kysymykset ovat hyvin muuttumattomia ja universaaleja. Jokainen sukupolvi tarkastelee niitä kuitenkin omista lähtökohdistaan ja hieman eri painotuksin.

Filosofit ovat esittäneet avuksemme teorioita siitä, mikä on oikein tai väärin. Nykyisin arvioinnin keskiössä on yleensä ensisijaisesti teko tai toiminta ja vasta toissijaisesti tekijä tai toimija ja tämän eettinen status, kuten hyvyys tai pahuus. Hallamaa (2017) toteaakin, että nykykäsityksen mukaan ihmisen luonne tai luonteenpiirteet eivät riitä selittämään eivätkä ennustamaan käyttäytymistä luotettavasti, vaan rakenteelliset ja tilannetekijät vaikuttavat toimintaan paljon enemmän kuin pelkät luontaisten taipumusten piirteet. Sen sijaan vakiintuneissa, rutiininomaisissa tilanteissa erilaiset ajatus— ja käyttäytymistottumukset ohjaavat käyttäytymistä voimakkaasti. Rydenfeltin (2010) mukaan kiistaa käydään myös siitä, onko tekijä aina ihmisyksilö vai voiko ihmisryhmä tai organisaatio tulla eettisen arvioinnin kohteeksi. Näyttäisi selvältä, että organisaatioiden toimintaa tai
toimintatapoja voidaan mielekkäästi arvioida etiikan näkökulmasta. Organisaation arvioiminen yksinomaan hyvänä tai pahana toimijana on kuitenkin jo vaikeampaa.

Julkisuudessa keskustellaan paljon arvoista, hyvinvointivaltion tulevaisuudesta ja oikeudenmukaisen yhteiskunnan perusteista. Epävarma taloudellinen tilanne on omiaan lisäämään ihmisten yleistä hämmennystä ja herättämään huolta hyvinvointivaltion tulevaisuudesta. Keskustelua herättävät myös moderni, liberalistisille periaatteille rakennettu yhteiskunta ja sen
seurauksena muodostunut eräänlainen arvotyhjiö, jossa sekä moraalinen että poliittinen auktoriteetti vähenee. Puolueeton valtio ei halua määritellä mitään yhteistä käsitystä hyvästä elämästä tai ihmiselämän tarkoituksesta, koska sen mukaan jokaisella ihmisellä on oikeus valita käsityksensä
siitä, mikä elämä on hänelle hyvää.

Ihmiset arvostavat elämässään erilaisia

”Tasa-arvon ideaali asioita ja elävät hyvin erilaisissa oloissa. Koska nykyisessä moniarvoisessa yhteiskunnassa ei ole annettuna mitään yleistä tai yhteistä mallia hyvälle elämälle, materiaaliset arvot korostuvat väistämättä. Hyvinvoinnin määrittely pelkästään materiaalisen elintason avulla on kuitenkin epätarkkaa ja ongelmallista. Omaisuuden tasajako ei välttämättä toteuta tasa-arvon ideaalia, vaan päinvastoin näyttää siltä, että tasa—arvon ideaali vaatii usein myös ihmisten yksilöllisten erojen huomioonottamista. Se, minkälaista elämää itse kukin pitää hyvänä ja miten hyvinvoinnin käsite määritellään, vaikuttaa siihen, pidetäänkö hyvinvointia esimerkiksi mielihyvän saavuttamisena, onnellisuutena, itsemääräämisoikeutena, materiaalisena elintasona, terveytenä (sairauksien poissaolona) vai inhimillisinä toimintamahdollisuuksina.

Viime aikoina esimerkiksi onnellisuudesta on tullut Jyrki Konkan (2018) mukaan yksi hyvän elämän elementti, kenties sen tärkein elementti. Ajatuksen ydin on siinä, että onnellisuus on jotakin sellaista, joka tekee elämästä hyvän. Se on tuttu niin Aristoteleen tarkasteluista kuin valtaussotien ajatuksista. Kun onnellisuutta tarkastellaan yhteiskunnallisena arvona, tarkoitetaan sillä yhteiskunnan mahdollisuuksia tarjota jäsenilleen hyvän elämän mahdollistavat lähtökohdat muun muassa tulojen, elinajan odotuksen, sosiaalisen tuen sekä vapauden, tasa-arvon ja luottamuksen osalta.

Yhteiskunnallisessa mielessä hyvä elämä on rinnastettu usein myös oikeudenmukaisuuteen, jota jo Platon piti yhteiskunnan ja sen säilymisen välttämättömänä perustana. Oikeudenmukaisuus liittyy ihmisen ja maailman suhteeseen: jos ihmistä ei kohdella oikeudenmukaisesti verrattuna muihin,
voiko hän kokea olevansa täysivaltaisesti osa yhteisöä? Oikeudenmukaisuus liittyy myös kohtuuden käsitteeseen. Oikeus on tällöin kokonaisvaltaisempaa kuin yksittäiset päätökset. Oikeus ja kohtuus muodostavat toinen toistaan tukevan kaksikon. "Mikä ei ole kohtuus, ei voi olla myöskään laki", sanoo ikivanha oikeusistuinten tuomarin ohje, joka on edelleen painettuna muun muassa vuosittain julkaistavan lakikirjan johdannossa Suomessa ja Ruotsissa. Häyryn ym. (2018) mukaan asiassa on syvä viisaus: ihminen säätää lakeja, ja periaatteessa laki voi julistaa oikeaksi minkä asian
hyvänsä, mutta pohjimmiltaan tällaista ei voi hyväksyä. Kun ihminen on tottunut ottamaan huomioon kohtuusnäkökohtia, hän ei pidä sokeasti kiinni siitä, minkä ajattelee kuuluvan itselleen, vaan ottaa huomioon myös kokonaisuuden ja muidenkin tarpeet.

Oikeudenmukaisuusteorioissa keskustellaan paljon valtion roolista ja sen tehtävistä. Olennainen kysymys on, minkälainen yhteis- keskustellaan paljon kunnallinen järjestelmä edesauttaa oikeudenmukaisen yhteiskunnan olemassaoloa, joka on hyvän elämän perusedellytys. 1900-luvun lopun merkittävän yhdysvaltalaisen Blosošn John Rawlsin johtoajatuksena oikeudenmukaisuuden teoriassa on kaikille reilu sopimus. Yhteiskunta toimii hänen mallissaan oikein, kun sen periaatteet valitsee rationaalinen yksilö tietämättä omia ominaisuuksiaan, kykyjään ja asemaansa ikään kuin tietämättömyyden verhon takaa (veil of ignorance). Näin hänestä tulee hyvä ja puolueeton päättäjä kaikille sopiville säännöille. Tällaisen valinnan perusteella syntyy Rawlsin mukaan suppea periaatejoukko, jonka mukaan yhteiskunnalliset asiat tulee järjestää: valitsijan oma etu ja hänen halunsa välttää pahoja riskejä oikeuttaa kaikille muillekin yhtäläiset vapaudet, oikeudet ja hyvän elämän edellytykset.

Yksilön vai yhteisön etiikka?

Etiikalla on yksilöllinen ja yhteisöllinen ulottuvuutensa jo kantasanojensa merkityksen perusteella. Kreikankielinen "ethos" tarkoitti vakiintunutta tapaa ja yhteisesti omaksuttua käytäntöä, ja "ethikos" tarkoitti sellaista luonteenlaatua, joka pyrkii hyvään tai ainakin välttämään pahan.

Yksilön vapauden ja vastuun vastavuoroisuus tulisi ymmärtää siten, että jokainen yksilö on merkittävä osa suurempaa kokonaisuutta. Tämän kokonaisuuden ei välttämättä tarvitse tarkoittaa mitään tarkasti määriteltyä ja sitovaa yhteisöä vaan erilaisten yhteisöjen maailmanlaajuista verkostoa. Ihmisen yhteisöllisyyden korostaminen ei tarvitse johtaa yksilöllisyyden ajatuksesta luopumiseen tai yksilön autonomian tukahduttamiseen. Päinvastoin voidaan esimerkiksi ajatella, että itse kunkin päämäärät toteutuvat parhaiten silloin, kun ihmiset ovat sopusoinnussa muiden ihmisten, luonnon ja muun ympäristön kanssa. Tällöin ei tarvitse ajatella, että ihmisten välinen
yhteistyö perustuisi vain rationaaliseen egoismiin eli oman edun tavoiteluun. Sen sijaan, että ihmisen yhteisöllisyys katsottaisiin välttämättömäksi pahaksi kuten tiukan liberaalisessa perinteessä, se voidaan katsoa ihmisen olemukselle tyypilliseksi piirteeksi ja voimavaraksi, hyvän elämän lähteeksi.

Yhteisöllisyys voi yksinkertaisesti tarkoittaa sitä, että jokainen ihminen on onnellisin silloin, kun hän ymmärtää, että hän on ja saa olla osa kokonaisuutta, ja löytää itselle tyypillinen mieluisan tehtävän tässä kokonaisuudessa. Yksilön vastuun merkitys tulee esiin näin kokonaisuuden ymmärtämisen kautta. Omia päämääriä ei tule pitää kokonaisuudesta irrallaan olevina itsekkäinä tavoitteina vaan laajemman kokonaisuuden osina.

Jokainen ihminen on siten vastuussa paitsi itsestään myös kokonaisuuden muista osista. Näin vastuu toisista ihmisistä tulee keskeiseksi. Tiedetään, että jos yksi osa ei toimi, koko järjestelmä voi kaatua. Tämän vuoksi itse kunkin on pidettävä huolta paitsi itsestään myös muista kokonaisuuden osista.

Ihmiset tarvitsevat erilaisia resursseja eri oloissa, olipa kyse samojen perustarpeiden tyydyttämisestä tai täysin erilaisista elämän päämääristä. Yksilöllisten erojen huomioon ottamisessa on vaikeutena ollut määritellä esimerkiksi ne tekijät, jotka oikeuttavat kohtelemaan ihmisiä eri tavoin. Ihmisten erilaiseen kohteluun oikeuttavina tekijöinä pidetään yleensä esimerkiksi yksilön kykyjä, taitoja, taipumuksia ja työpanosta. Sen sijaan esimerkiksi sukupuolta, ihonväriä tai veriryhmää ei yleensä pidetä erilaiseen kohteluun oikeuttavina tekijöinä, vaan syrjivinä tekijöinä, jos ne otetaan toiminnassa huomioon.

Hyvinvoinnin ja eritoten subjektiivisen hyvinvoinnin näkökulmasta huomio kiinnittyy ennen kaikkea arvoihin, arvostelmiin, preferensseihin, prioriteetteihin ja haluihin. Keskeistä on Konkan (2018) mukaan mielen käsite, joka painottaa intentionaalisuutta. Huomion kohteena ei tällöin ole niinkään ihmisen kokemus tai toimintakyky vaan mielen sisällöt: uskomukset, halut ja aikomukset sekä niiden suuntautuminen mielen ulkopuolisiin objekteihin.

Subjektiivinen hyvinvointi määritellään tällöin kolmen elementin kautta:
1. Arvioiminen: reflektiivinen arvio elämästä tai sen osa-alueesta
2. Tunnetila: tunteet tai emotionaaliset tilat, jotka voidaan mitata määrättyinä ajankohtina
3. Eudaimonia: elämän merkityksellisyys ja tarkoitus sekä psykologinen toimintakyky.

Kaksi ensimmäistä osa-aluetta ovat olleet jo pitkään onnellisuusperustaisen hyvinvointitutkimuksen tarkastelun kohteena. Sen sijaan kolmas, eudaimonia, on tuoreempi tulokas. Subjektiivista hyvinvointia arvioidaan nykyisin yhä vahvemmin itselle merkitystä tuottavien asioiden olemassaolon tai puuttumisen kautta.

Häyryn ym. (2018) mukaan järkevä ja kohtuullinen yksilö, kansalainen, liittyy Rawlsin teoriaan vastavuoroisuudesta: yksilöt ymmärtävät, että heidän kannattaa tehdä yhteistyötä. Kaikki hyötyvät siitä, että kantavat kortensa kekoon. Niinpä jokainen haluaa osallistua yhteiskunnan perusrakenteen ylläpitoon esimerkiksi työskentelemällä ja maksamalla veroja. Oikeudenmukaisessa vastuunjaossa yhteiskunnan perusrakenne huolehtii ensisijaisten hyvien asioiden takaamisesta kansalaisille. 

Yhteistyön hyödyllisyyden ymmärtävät kansalaiset puolestaan pitävät yllä yhteiskunnan perusrakennetta sekä sovittavat järkevästi ja kohtuullisesti omat elämänsuunnitelmansa rakenteen määrittämiin reilun pelin sääntöihin.

Yhteiskunnallista oikeudenmukaisuutta voi arvioida esimerkiksi sen perusteella, kuinka todennäköistä on, että haavoittuvassa asemassa olevat ihmiset pystyvät edistämään omaa hyvinvointiaan ja terveyttään. Suoma laista hyvinvointivaltiota on perinteisesti pidetty tässä suhteessa melko oikeudenmukaisena, sillä sosiaalipolitiikalla on onnistuttu vastaamaan erilaisiin kansalaisten kohtaamiin sosiaalisiin riskeihin, kuten köyhyyteen tai sairastumiseen. Samalla on edistetty niin sanottua mahdollisuuksien tasa-arvoa eli mahdollisuutta saavuttaa hyvä elämä hyvin erilaisista lähtökohdista käsin. Sosiaalialan eettiseen pohdintaan liittyykin vahva yhteiskunnallinen merkitys. Toimintaa arvioidaan yhteiskunnallisesta näkökulmasta niin, että edistetään ja arvioidaan yhteisöjen ja yhteiskunnan resursseja ja toimintaa ja vastaavasti lisätään yksittäisten ihmisten toimintamahdollisuuksia, jotta he voisivat saavuttaa omanlaisensa hyvän elämän.

Hyvinvointi eettisenä kysymyksenä

Hyvinvointi on yksi keskeisimmistä modernin yhteiskunnan arvoista. Demokraattisessa yhteiskunnassa vallanpitäjien legitimiteetti pohjautuu pitkälti lupaukselle pitää huolta kansalaisten oikeudesta tavoitella omaa onneaan tai hyvinvointiaan. Päätöksentekijät ovat monin tavoin tilivelvollisia kansalaisille ja veronmaksajille, ja siten heidän on huolehdittava siitä, että heidän päätöksensä todellakin edistävät kaikkien hyvinvointia. Kestävien ratkaisujen ja päätösten turvaamiseksi tarvitaan tutkittua tietoa hyvinvoinnin tilasta, tasosta ja siinä tapahtuvista muutoksista. Yhteiskuntatieteet, psykologia, taloustiede, sosiologia ja terveystiede tuottavatkin
omien mittariensa avulla täsmällistä tietoa päätöksentekijöiden tarpeisiin.

Yleinen oletus on, että hyvinvoinnin käsite on yksinkertainen ja selkeä. Asia on tuttu ja arkipäiväinen — jokainen ymmärtää, mistä puhutaan, kun puhutaan hyvinvoinnista. Jyrki Konkan (2018) mukaan käytössä on useita erillisiä käsitteitä ja hyvinvoinnista puhuessaan ihmiset puhuvat monesti toistensa ohi ja käyttävät toisistaan erillisiä käsitteitä huomaamattaan. Hyvinvointi ei ole terveyttä, vaurautta tai rakkautta. Terveys, vauraus ja rakkaus ovat mahdollisia hyvinvoinnin lähteitä, ja monelle ne tuottavatkin hyvinvointia, mutta mikään niistä ei ole hyvinvoinnin välttämätön edellytys sellaisenaan.

Sosionomin moniammatillisessa työympäristössä on hyvä tiedostaa, että käsitteellä hyvinvointi voidaan tarkoittaa monia erillisiä asioita, joilla kuitenkin on tilanteesta riippuen usein sama merkitys kuin vaikkapa termeillä hyöty, utiliteetti, onnellisuus, elämään tyytyväisyys ja prudentiaalinen arvo (järkevä oman edun huomioon ottaminen). Ihmisten arkikokemus on moniulotteinen, eikä siten ole yhtä ainoaa ominaisuutta tai piirrettä, joka olisi yhteinen kaikille hyvinvoinnin käsityksille.

Eri tieteenalojen ja ammattialojen hyvinvointikäsityksissä on eroja. Terveysalan hyvinvointikäsite on eri kuin sosiaalialan hyvinvointikäsite. Näin esimerkiksi hyvinvointitaloustieteen käyttämä toimintakykykäsite on toinen kuin gerontologian toimintakykykäsite. Vallitsevan käsityksen mukaan eri alojen käyttämien määritelmien erilaisuus ei vielä varsinaisesti kerro kuitenkaan käsitteellisestä erillisyydestä. Todellisuus on monimutkainen ja monitahoinen. Eri tieteenaloilla ja ammattialoilla vallitsevat erilaiset arvot, ja näillä käytännön arvoilla on vaikutusta siihen, minkälaisen sisällön hyvinvointi kulloinkin saa ja millaisia eettisiä ratkaisuja sen pohjalta kulloinkin tehdään.

Sosiaalialan ammatillinen maailmanjärjestö (International Federation of Social Work, IFSW) on määrittänyt sosiaalialan työn päämääräksi kansalaisten hyvinvoinnin (well being) lisäämisen. Tällöin sosiaalialan ammatillinen työ nähdään kansainvälisesti hyvinvointityönä, joka on keskeisessä asemassa yhteiskunnallisen hyvinvoinnin rakentamisessa. Sosiaalialan ammattilaisten ammatillisia työvälineitä ovat hyvinvointipolitiikka ja -palvelut sekä niiden taustalla vallitsevat hyvinvointiarvot ja -normit (hyvin-arvoilla on ammatillisessa tilanteessa aina toissijainen merkitys, koska kenenkään ei tule ammattitehtävässä pyrkiä toteuttamaan henkilökohtaisia päämääriään tai asenteitaan. Seuraavassa ammatin arvojen kaksisuuntaista tehtävä on kuvattu Heta ja Matti Häyryn esittämää niin sanottua juustokupumallia soveltamalla.



Ammatin arvojen keskiössä on kysymys ammatista ja sen tehtävästä eli tavoitteista. Omien arvojen muodostumiseen verrattuna ne opetellaan ja omaksutaan melko myöhäisessä vaiheessa, vasta aikuisiässä. Ne ovat onneksi opeteltavissa ja sisäistettävissä osana ammatillista kasvua. Kun ihmisestä tulee oman ammattialansa asiantuntija, hän tulee myös ammattialansa arvojen tuntijaksi ja toteuttajaksi. Ammatillisuus saa tässä kasvussa kehikon, johon myös arvot kuuluvat erottamattomasti. Omien arvojen ja ammatin arvojen peilaamisen aiheuttaman mahdollisen tuskan ja hämmennyksen tilalle ammattilainen saa ammattietiikasta turvan toimia oman ammattitaitonsa ja ammattikäsityksensä mukaisesti. Ammattietiikka turvaa sen, että hän muistaa asemansa ihmisten elämän tukijana ja säilyttää suhteellisuudentajun omassa toiminnassaan. Tällöin esimerkiksi yhteiskuntasopimuksen suoma vallankäyttö tai puuttuminen ihmisten arkeen ei riistäydy pakkovallaksi tai mielivallaksi. Ensisijaisesti ihmisellä on valta päättää omista asioistaan, ja asiantuntijan valta ei voi sitä ohittaa.

Omien ennakkoluulojen tiedostaminen ja tunnistaminen vaatii kriittistä tietoa ja niiden ylittäminen syvempää ymmärrystä eri ryhmien välillä. Niin luonnollista kuin oman viiteryhmän ja elinpiirin kautta asioiden näkeminen onkin, sen yli ja ohi on päästävä katsomaan yksilöä ennakkoluuloista riisuttuna. Tiedon ja ymmärryksen lisääminen erilaisuudesta on avainasemassa, kun ponnistellaan kohti oikeudenmukaisempaa yhteiskuntaa ja rakennetaan kaikille tasa-arvoisia mahdollisuuksia hyvinvointiin ja hyvään elämään. Samalla tarvitaan valmiutta haastaa syvään juurtuneita ja usein itsestäänselvyyksiksi muuttuneita käsityksiä omasta itsestä ja muista. Se on eettinen teko. Jokainen voi edistää oikeudenmukaisuutta keskustelemalla siitä ja kyseenalaistamalla siihen liittyviä oletuksia. 

Ammattieettinen pohdinta käytännössä

Sosiaalialan ammatilliselle työlle on työn lähtökohtien ja tavoitteiden vuoksi luonteenomaista työskentely ristiriitaisten ja usein kielteisten asenteiden kentässä: tilanteissa, joita määrittävät erilaiset moraaliset, poliittiset ja taloudelliset vaatimukset sekä monimutkainen eri lakien yhdistelmä. Eettinen harkinta on siten oleellinen osa ammattikäytäntöä. Ammattietiikkaa
tarvitaan, koska sosiaalialan työssä joudutaan usein vastakkain sellaisten kysymysten kanssa, joihin ei ole löydettävissä selkeää vastausta mistään laista, ohjeesta tai säännöstä. Tällöin pohditaan, mitkä ovat yksilön tai yhteisön oikeudet, vastuut ja velvollisuudet. Asiaa pohditaan niin yksilön tai yhteisön kannalta kuin myös sen kannalta, mikä on ylipäätään tai kyseisessä tapauksessa riittävää, kohtuullista ja oikeudenmukaista ja tasapuolista.



Rydenfelt (2014) esittelee eettisen arvioinnin käytännön menetelmän, apuneuvon, joka pyrkii ottamaan huomioon sekä seuraus- että velvollisuusetiikan puolet eettisessä arvioinnissa. Menetelmän tarkoitus on helpottaa toisaalta toiminnan osapuolten ja toisaalta velvollisuuksien ja eettisesti merkityksellisten seurausten tunnistamista. Menetelmä auttaa eettistä arviointia ja etiikan eri perusteiden tasapainottamisen toisiinsa nähden.

Menetelmä jakautuu viiteen vaiheeseen:
1. Toiminta ja toimija
. Mistä toiminnasta on kyse?
. Kuka on toimija?

Eettisen arvioinnin lähtökohtana on tarkka arvioitavan toiminnan ja toimijan määrittäminen. 
Arviointi voi kohdistua yksittäiseen toimintaan, toimintatapaan tai sääntöön tai kokonaiseen toimintakulttuuriin. Tarkastelun kohteena voi olla kokonaisen organisaation toiminta, vaikka vastuu toiminnasta olisikin viime kädessä yksilöillä.

2. Vaikutusryhmät
- Kenellä on toimintaa koskevia odotuksia?
. Kenelle toiminnasta on odotettavissa seurauksia?

Eettinen arviointi ei voi tapahtua tyhjiössä: se edellyttää muiden mukanaoloa toiminnan vaikutuspiirissä. Arvioinnin kannalta olennaiset osapuolet identifioidaan toisaalta toiminnan seurausten, toisaalta sitä koskevien odotusten kautta. Voidaan sanoa. että ne ovat toiminnan vaikutusryhmiä. Organisaatioiden kohdalla vaikutusryhmien selvittäminen vastaa usein sidosryhmien erittelyä. Sidosryhmät ovat eri tahoja, jotka ovat organisaation toimintaan yhteydessä esimerkiksi kumppaneina tai toiminnan kohteina eli asiakkaina. Perinteinen sidosryhmäajattelu voi kuitenkin johtaa esimerkiksi liian suppeaan kuvaan toiminnan osapuolista varsinkin silloin, kun toiminnalla on laajakantoisia seurauksia.

3. Perustellut odotukset
. Mitkä vaikutusryhmien odotukset ovat perusteltuja?
. Mitkä ovat vaikutusryhmien oikeudet?
. Millaisia velvollisuuksia toimijalla näin on?

Vaikutusryhmät on tunnistettu osin sillä perusteella, että niillä on toimintaa koskevia odotuksia. Mikä tahansa odotus ei kuitenkaan ole eettisen arvioinnin kannalta merkityksellinen: odotukset voivat olla myös perusteettomia. Organisaatioiden kohdalla perusteltujen odotusten havaitseminen ja eritteleminen vaatii asettumisesta toisen osapuolen sekä laajan yleisön asemaan. Usein odotuksen perusteltuun asemaan viittaa jo se, että odotuksen pettäminen johtaisi laajan yleisön mielestä eettiseen vääryyteen. Perustellut odotukset ovat sellaisia eri osapuolille kuuluvia oikeuksia, joihin toimijan velvollisuus on toiminnassaan vastata ja ottaa huomioon.

4. Merkitykselliset seuraukset
. Mitkä toiminnan odotettavat seuraukset ovat eettisesti merkityksellisiä?
. Millaisiin hyviin tai huonoihin seurauksiin toiminta johtaa?

Osapuolia ovat myös ne, joille toiminnasta koituu seurauksia. Kaikki toiminnan seuraukset eivät ole ennakoitavissa tai tarkoitettuja. Tarkastelussa olennaisia ovat ne seuraukset, joita voidaan yleisesti pitää mahdollisina ja melko todennäköisinä. Näistä seurauksista on eriteltävä ne, joita voidaan pitää myös eettisesti merkityksellisinä ja näin eettiseen arviointiin vaikuttavina.

5. Painotus
. Miten velvollisuudet ja eettisesti merkitykselliset seuraukset suhteutuvat toisiinsa?
. Mikä toimintatapa on vaihtoehdoista paras?

Eri osapuolten toimintaa koskevat, perustellut odotukset sekä toisaalta eettisesti merkitykselliset toiminnan seuraukset otetaan lopulta huomioon perusteina teon oikeuden puolesta tai sitä vastaan. Kyse on monissa tilanteessa tasapainottelusta, jossa eri velvollisuudet ja seuraukset painavat arvioinnin vaakakupissa eri suuntiin.

Ammattietiikka ei toteudu käytännössä juhlallisissa pohdinnoissa vaan nopeasti vaihtuvissa arjen tilanteissa. Usein se on taitoa kyseenalaistaa itsesään selviltä tuntuvia asioita ja kykyä toimia moniarvoisessa yhteiskunnassa. Ammattieettinen pohdinta on erilaisten arvoristiriitojen välistä tasapainoilua. Ammattieettisessä pohdinnassa tarvitaan lainsäädännön tuntemusta, yleistä käsitystä eettisistä teorioista ja ammatillisen toiminnan omista lähtökohdista nousevia ammattieettisiä ohjeita ja periaatteita.

Työntekijällä tulee olla myös uskallusta toimia ammattieettisten arvojensa ja ajattelunsa vaatimalla tavalla. Juujärven (2007) mukaan kaikki moraalinen toiminta vaatii, että sosionomi ensin havaitsee työssään moraalisen ongelman. Sen jälkeen hän pohtii, mikä on moraalisesti oikea toimintavaihtoehto. Pohdinnassaan hän asettaa moraaliset arvot muiden arvojen edelle ja kykenee toimimaan oikeaksi toteamansa vaihtoehdon mukaisesti. Tällainen eettinen osaaminen koostuu neljästä osasta:

Eettisen arvioinnin osaaminen koostuu
1. eettisestä herkkyydestä
2. eettisestä motivaatiosta
3. moraalis-eettisestä ongelmanratkaisusta
4. eettisestä toimeenpanotaidosta.

Jotta sosionomin toiminta olisi eettistä, hänellä täytyy olla herkkyyttä havaita tilanteeseen sisältyvä eettinen ongelma. Eettinen herkkyys tarkoittaa taitoa tunnistaa kunkin osapuolen erityispiirteet, tarpeet, oikeudet ja velvollisuudet. Siihen kuuluvat myös tietoisuus siitä, kuinka oma toiminta vaikuttaa toisten ihmisten hyvinvointiin, sekä erilaisten mahdollisten toimintalinjojen ja niiden seurauksien kuvittelu ja ennakointi. Empatia ja roolinottotaidot ovat eettisen herkkyyden ydin. Lisäksi tarvitaan tietoa keskeisten asiakasryhmien erityispiirteistä ja alan keskeisistä eettisistä ongelmista. Eettisen herkkyyden punainen lanka ovat ammatilliset vuorovaikutustaidot, joita jokainen kehittää aktiivisesti jatkuvasti.

Eettinen motivaatio tarkoittaa sitoutumista moraalis-eettisiin arvoihin ja vastuuta omien tekojen seurauksista. Vastuunotto kehittyy henkilökohtaisesta vastuunotosta yhteisölliseen ja yhteiskunnalliseen vastuunottoon. Eettinen motivaatio vaatii sitä, että ammattilainen tuntee ammattikuntansa keskeiset arvot ja on sitoutunut asettamaan niiden noudattamisen etusijalle kohdatessaan eettisen ongelman. Eettistä motivaatiota voidaankin tarkastella osana ammatti-identiteettiä ja sitoutumisena ammatillisen roolin asettamiin vaatimuksiin ja velvollisuuksiin. Ammatillisen roolin yhtenä ulottuvuutena pidetään vastuuta. Vastuu-ulottuvuutta voidaan pitää jatkumona, jonka ääripäissä vastuu voi kohdistua lähinnä ammattilaiseen itseensä (ammattilainen on vastuussa teoistaan vain itselleen) tai koko yhteiskuntaa kohtaan (ammattilaisella on yhteiskunnallinen vastuu teoistaan) .

Moraalis—eettinen ongelmanratkaisu tarkoittaa taitoa ratkaista eettinen ongelma kriittisesti argumentoiden. Se vaatii eri ratkaisuvaihtoehtojen pohtimista sekä alan eettisten sääntöjen ja erilaisten eettisten lähestymistapojen tuntemista ja soveltamista. Osaamiseen kuuluu taito ratkaista perustellusti yksilöiden välisiin suhteisiin liittyviä ongelmia, työyhteisöön liittyviä ongelmia sekä yhteiskunnallisia ja globaaleja ongelmia. Moraalis-eettinen ongelmanratkaisu viittaa siihen ajatteluprosessiin, jonka perusteella päätetään, mikä toimintavaihtoehto on oikein. Moraalisille ja eettisille ongelmille on tyypillistä dilemmaattisuus (itsestään selvää oikeaa vastausta ei ole),
jolloin yksilö argumentoi vaihtoehtojen puolesta ja niitä vastaan (miksi jokin olisi väärin tai oikein).

Eettinen toimeenpanotaito tarkoittaa kykyä panna toimeksi ja toimia tavoitteellisesti eettisen ongelman ratkaisemiseksi (neuvottelu- ja konfliktinratkaisutaidot) sekä rohkeutta toimia eettisten arvojen mukaisesti hankalissakin tilanteissa. Tätä taitoa kutsutaan yleisesti henkilön moraaliseksi
selkärangaksi. Aitoihin eettisiin ongelmiin saattaa liittyä voimakkaita etujen ristiriitoja, tunteita tai uhkia itselle tai toisille. Varsinkin jos tilanteesta voi koitua itselle huomattavaa haittaa, on usein varsin inhimillistä antaa periksi ja joustaa omista periaatteistaan. Juujärvi (2007) toteaakin, että moraalinen selkäranka voi osoittautua kaikkien olennaisimmaksi osaksi moraalista toimintaa: jos yksilö epäonnistuu moraalisen toiminnan toimeenpanossa, onnistuneetkaan prosessit muissa komponenteissa eivät johda ennakoituun lopputulokseen.

Keskeisin taito moraalisen selkärangan ylläpitämisessä on kyky itsenäiseen, tavoitteelliseen toimintaan, johon kuuluu kyky sietää eri mieltä olemista ja sosiaalista painetta. Vapaus eriäviin mielipiteisiin tulee sallia yhtä lailla myös muille kuin vain itselle tai omalle lähipiirille. Muita tärkeitä taitaja ovat konfliktinratkaisu-, argumentointi— ja vaikuttamistaidot, joita tarvitaan, kun toimitaan yhteisöissä ja yhteiskunnassa. Toimeenpanotaidon kehityksen tunnusmerkki on tunne omasta pystyvyydestä kohdata ja käsitellä yhä monimutkaisempia ja moraalista
haastavampia tilanteita. 

Ammattieettiset ohjeet ja periaatteet

Sosiaalialan ammattieettiset ohjeet ja periaatteet ohjaavat sosiaalialan ammattilaisen toimintaa arjessa. Ne ovat arvoja, joita sosionomin tulee omassa toiminnassaan heijastaa sosiaalialalla työskennellessään. Ne ovat ikään kuin näkymättömät silmälasit, jotka auttavat erittelemään omaa ja työyhteisön toimintaa sosiaalisesti arvokkaasti ja laadukkaasti. Eettiset periaatteet muistuttavat sosionomia hänen perimmäisestä ammatillisesta tavoitteestaan eli heikko-osaisten tai muuten apua tarvitsevien tukemisesta. Eettisyys auttaa näkemään ihmisen arvokkuuden ja kehitysmahdollisuudet siellä, missä ne usein yhteiskunnallispolitiikassa unohdetaan. Eettiset periaatteet voidaan aina palauttaa peruskysymykseen siitä, miksi sosiaalialan työtä tehdään. Ammattieettisten periaatteiden tulisi olla ikään kuin läpäisyperiaatteella mukana kaikessa sosiaalialan asiantuntijan (sosionomin) toiminnassa, ajattelussa ja tekemisessä.

Ammattietiikka nostaa asiakkaan sosiaalialan työn keskiöön yhtäältä yksilönä ja toisaalta yhteisönsä ja yhteiskunnan täysivaltaisena jäsenenä. Yksilönä asiakas on "oman elämänsä herra" (subjekti), ja ammatillinen työ kohdistuu hänen elämäntilanteeseensa (objekti). Yhteiskunnallisesta näkökulmasta hänen subjektiuttaan tuetaan tukemalla hänen osallisuuttaan. Tämä ei tarkoita pelkästään yhteisöön kuulumisen turvaamista vaan myös hänen tasavertaisten vaikutusmahdollisuuksiensa tukemista (participation). Ammattieettisessä ajattelussa niin asiakas kuin työntekijäkin ovat asiantuntijoina yhteisessä prosessissa: asiakassuhde on tasa-arvoinen vuorovaikutustilanne kahden ihmisen välillä. Sosiaalialan ammattieettinen ohjeisto Arki, arvot ja etiikka (Talentia 2017) tarkastelee käytännön ammatillisia eettisiä kysymyksiä muun muassa seuraavien arvojen toteutumisen kautta:
1. ihmisarvoja ihmisoikeudet
2. itsemääräämisoikeuden kunnioittaminen
3. osallisuuden edistäminen
4. henkilön kokonaisvaltainen huomioiminen ja voimavarat
5. sosiaalinen oikeudenmukaisuus
Ihmisarvo ja ihmisoikeudet nojaavat ammattieettisenä periaatteena sosiaalialan kaikkia eri ammattilaisia yhdistävään ihmiskäsitykseen, jonka mukaan jokainen ihminen on itsessään arvokas. Ihmisarvo ei silloin ole riippuvainen esimerkiksi hänen syntyperästään, asemastaan yhteisössä, etnisestä taustastaan, uskonnollisesta vakaumuksestaan, käyttäytymisestään eikä ylipäätään mistään sellaisesta, johon liittyy millään tavoin ehtoja. Kansainvälinen yhteisö (mm. Euroopan ihmisoikeussopimus) on määritellyt yleiset ihmisoikeudet ja niiden lisäksi myös esimerkiksi naisten oikeudet, lapsen oikeudet sekä vammaisten oikeudet, joita Suomi on sitoutunut noudattamaan ja jotka ovat lainsäädäntömme taustalla vaikuttamassa arvoina ja määräyksinä. Lisäksi Suomen valtiollinen perustuslaki määrittää, mitkä ovat suomalaisten perusoikeudet yhteiskunnan jäsenenä. Perustuslaki turvaa muun muassa kansalaisten tasa-arvoisen kohtelun. Ihmisarvoiseen ja ihmisoikeudelliseen katsantokantaan kuuluu, että jokaisella on myös oikeus eettisesti arvokkaaseen kohteluun. Ihmisoikeudet ovat ehdottomia, ja ne kuuluvat jokaiselle ihmiselle jo pelkän ihmisyyden perusteella. Eduskunnan oikeusasiamies Sirkka-Liisa Paunio (2005) on todennut: ”Perus- ja ihmisoikeusjuridiikka ei saa jäädä pelkiksi ulkoa opituiksi viittauksiksi perusoikeussaannoksiin ja ihmisoikeussopimuksiin. On aiheellisesti korostettu, että perus- ja ihmisoikeuksien tulisi heijastua myös virkamieskunnan arvoissa ja ajattelutavoissa. Tarvitaan uudenlaista ammattietiikkaa ja ammatillista osaamista. Oikeuskulttuurimme kehityksen kannalta on toivottavaa, että perus- ja ihmisoikeudet vastedes yhä selvemmin nähtäisiin luonnollisena osana tavallisten ihmisten arkipäivää. Oikeusasiamiehen harjoittamassa laillisuusvalvonnassa painottuu juuri tämä näkökulma."

Ihmisoikeudet ja niiden toteutuminen liittyvät siis läheisesti hyvään hallintotapaan, joka tarkoittaa julkisen sektorin tuottamaa tai valvomaa kansalaisten palvelua, joka täyttää demokraattisuuden, laillisuuden, tasapuolisuuden ja läpinäkyvyyden periaatteet. Jottei ammattieettisessä keskustelussa ajauduttaisi ihmisoikeuksista puhuttaessa pohtimaan pelkästään juridiikkaa, samassa yhteydessä käytetään myös ilmausta "sosiaaliset oikeudet". Ne ovat yleisiä oikeuksia liittyen esimerkiksi koulutukseen, sivistykseen, työhön ja talouteen tai hyvinvointiin, joita ihmisillä on oikeus odottaa yhteiskunnan jäseninä, kansalaisina, yhteisön jäseninä tai pelkästään, koska ovat olemassa.

Sosiaalialan käytännöissä ihmisarvon, ihmisoikeuksien ja sosiaalisten oikeuksien toteutuminen näkyy muun muassa asiakassuhteen valtarakenteissa. Työhön sisältyy yhteiskunnan suomaa valtaa toimia asiakkaan asiassa, mikä tulee ihmisoikeuksiin liittyvän eettisen periaatteen mukaisesti myös avoimesti selvittää asiakkaalle. Lisäksi asiakassuhteeseen ja valtasuhteisiin liittyvät ristiriidat tulee ottaa tarpeen mukaan työn kohteeksi
.
Tämä tarkoittaa, että asiakkaalle esimerkiksi kerrotaan, mihin työntekijällä on päätöksenteossaan tai toimenpiteissään oikeus tai velvollisuus ja mihin lakiin tai sääntöön tämä perustuu. Vastaavasti tulee selvittää asiakkaan oikeudet ja velvollisuudet. Sosiaalialan ammattilaisen työllä — sillä mitä hän tekee tai jättää tekemättä — on vaikutuksia asiakkaan elämään. Pohjimmiltaan nämä vaikutukset ovat ihmisoikeuskysymyksiä, koska laillisuus ei ole aina sama kuin oikeudenmukaisuus eikä likimainkaan joka asiaan ole olemassa lain säädöksiä ratkaisujen tekoa varten.

Näin ollen ihmisoikeudet ja niiden puolustaminen jäävät pitkälti ammattikunnan eettisen harkinnan varaan ja suojelukseen. Suomalainen yhteiskunta on pirstaloitunut, ja sama pätee oikeutta ja oikeudenmukaisuutta koskeviin käsityksiin ja niiden legitimiteettiin. Ristiriitaisessa tilanteessa ratkaisut ja päätökset voivat olla helpompia hyväksyä, jos kiinnitetään huomiota itse menettelyn tasapuolisuuteen. Asianosaisella täytyy olla mahdollisuus osallistua häntä koskevan asian käsittelyyn: hänelle täytyy syntyä kokemus, että hän on myötävaikuttanut asian ratkaisemiseen ja oikeutta ja oikeudenmukaisuutta koskevan käsityksen ja yhteisymmärryksen syntymiseen. Tässä yhteydessä puhutaan usein myös päätöksenteon vaatiman prosessin läpinäkyvyydestä ja avoimuudesta.

Itsemääräämisoikeudella tarkoitetaan, että ihmisellä on ensisijainen oikeus ja vastuu päättää itseään ja omaa elämäänsä koskevista asioista. Käytännön työssä puhutaan usein asiakaslähtöisyydestä tai asiakasnäkökulmasta, jolla tarkoitetaan hyvin pitkälti itsemääräämisoikeuden periaatteen noudattamista. Asiakkaan itsemääräämisoikeuden toteutuminen vaatii, että työssä edistetään hänen valinnanmahdollisuuksiaan. Toisaalta pyritään myös luottamaan asiakkaan omiin tietoihin ja kuulemaan häntä haastavissakin tilanteissa. Asiakaslähtöisyys on käytännössä usein vaikeaa:
asiakkaan toiveiden mukaan ei aina ole mahdollista toimia, mutta siihen tulee pyrkiä. Sosiaalialalle tyypillinen arjen eettinen dilemma liittyy useimmiten juuri asiakkaan tukemisen ja hänen valintoihinsa kohdistuvan kontrollin väliseen ristiriitaan.

Ihmiselämän arvokkuuden ja ihmisarvon kunnioittaminen ilmenee myös syrjäytymisen ehkäisemisen ja osallisuuden edistämisen eettisissä periaatteissa. Periaatteilla tarkoitetaan, että jokaisella on oikeus täysivaltaiseen yhteiskunnan jäsenyyteen. Osallisuus ulottuu myös ihmisten ja asiakkaiden mahdollisuuteen olla itse kehittämässä ja suunnittelemassa heitä koskevia palveluja sen sijaan, että he olisivat vain palveluiden vastaanottajia. Osallisuuden mahdollisuuksien ja osallisuuden kokemusten tulee olla yhteneväisiä. Ammattieettisenä periaatteena syrjäytymisen ehkäisy toteutuu parhaiten, kun sosionomi on pohtinut oman työnsä merkitystä syrjäytymisen ja
osallisuuden kannalta sekä sitä, miten syrjäytymisen ehkäisy ilmenee hänen omassa työtavassaan.

Syrjinnän ja väkivallan vastustamiseen liittyy näkemys, että jokaisella ihmisellä on samat oikeudet. Jokaisella on myös oikeus tulla kohdelluksi tasavertaisesti. Tasavertainen kohtelu on monella tapaa ongelmallinen termi, puhumattakaan sen käytäntöön soveltamisesta. Ajatellaanpa esimerkiksi
tasavertaisen kohtelun suhdetta erilaisuuden huomioon ottamiseen: koska ihmiset ovat erilaisia, tasavertaiseen kohteluun kuuluu, että itse kunkin erilaisuus otetaan huomioon. Samalla on kuitenkin huolehdittava, ettei erilaisuudesta tule itseään vahvistava ominaisuus, sillä se voi johtaa syrjivään toimintatapaan ja jopa rakenteelliseen syrjintään. Syrjinnän vastustaminen tarkoittaa, että on oltava jatkuvasti tarkka siinä, millaisten itsestäänselvyyksien tai ihmisiä leimaavien auttamiskeinojen kanssa ollaan tekemisissä.

Talentian ammattieettinen lautakunta valitsi vuonna 2019 palkittavaksi Anniina Lahtisen opinnäytetyön Hyvinvointiyhteiskunnan happea - Kirjallisuus-katsaus ruoka-apuun liittyvästä stigmasta hyvinvointiyhteiskunnassa. Lautakunta perusteli valintaa muun muassa sillä, että ruoka-apuun liittyvä stigma on käsitelty ihmisarvon ja sosiaalisten oikeuksien näkökulmasta monipuolisesti ja käytännöllisesti. Työ selkiyttää ammatillisten arvojen näkökulmasta sitä, miten ruoka-apuun liittyvä rakenteellinen eriarvoisuus yksilöllistetään henkilökohtaiseksi osaamattomuudeksi ja miten talla tulkinnalla on yhteys sosiaalipoliittisiin aatevirtauksiin.

Asiakkaalla on oikeus yksityisyyteen ja henkilökohtaiseen tietosuojaan.

Asiakasta tulee siis aina kunnioittaa oman asiansa "asianomistajana", kun häntä koskevia tietoja käsitellään. Käytännössä tämä tarkoittaa esimerkiksi sitä, että on pidettävä huolta siitä, että asiakas tietää, miten hänen asiassaan edetään, mitä tietoja hänestä mahdollisesti kirjataan muistiin ja missä ja miten tietoja säilytetään. Lisäksi asiakkaan tulee tietää, kuka tai ketkä saavat nähdä tai käyttää näitä tietoja ja millä ehdoin. Esimerkiksi lainsäädäntö asiakkaan asemasta ja oikeuksista määrittelee muun muassa vaitiolovelvollisuuden piiriin kuuluvat asiat sekä myös sanktiot lain rikkomisesta. 

Eettisenä periaatteena asiakkaan yksityisyyden suojaamisena pyritään siihen, ettei asiakkaan itsensä ohi puhuta häntä koskevia asioita ja että hänen yksityisiä tai hänen perhettään tai lähipiiriään koskevia asioita varjellaan ulkopuolisilta. Työntekijän on siis oltava tarkkana, minkälaisessa paikassa tai missä seurassa hän puhuu asiakkaan kanssa. Työntekijän vastuulla on huolehtia siitä, että asiakkaan asia käsitellään luottamuksellisesti ja että se pysyy myöhemminkin luottamuksellisena.

Ammattietiikan valvonta sosiaalialalla

Suomessa sosiaalialan ammattilaisten ammattieettisesti laadukasta työtä ohjataan ja valvotaan nykyisin lainsäädännön avulla. Vuonna 2015 voimaan tullut laki sosiaalihuollon ammattihenkilöistä eli niin sanottu ammattihenkilölaki määrää ammattihenkilön ammattieettisistä velvollisuuksista seuraavasti:

"Sosiaalihuollon ammattihenkilön ammatillisen toiminnan päämääränä on sosiaalisen toimintakyvyn, yhdenvertaisuuden ja osallisuuden edistäminen sekä syrjäytymisen ehkäiseminen ja hyvinvoinnin lisääminen. Sosiaalihuollon ammattihenkilön velvollisuutena on noudattaa ammattitoiminnassaan, mitä sosiaalihuollon asiakkaan asemasta ja oikeuksista sekä asiakastietojen
käsittelystä säädetään."

Lain mukaan sosiaalihuollon ammattihenkilöiden yleinen ohjaus kuuluu sosiaali- ja terveysministeriölle (STM). Lisäksi sosiaali- ja terveydenhuollon lupa- ja valvontavirasto (Valvira) ohjaa ja valvoo valtakunnallisesti sosiaalihuollon ammattihenkilöiden ammattitoimintaa. Aluehallintovirasto (AVI) ohjaa ja valvoo sosiaalihuollon ammattihenkilöiden ammattitoimintaa toimialueellaan.

Sosiaali- ja terveysministeriön alaisuudessa toimineeseen terveydenhuollon eettiseen neuvottelukuntaan liitettiin sosiaaliala vuonna 2009. Näin muodostetun valtakunnallisen sosiaali- ja terveysalan eettisen neuvottelukunnan (ETENE) tehtävänä on käsitellä sosiaali- ja terveysalaan sekä potilaan ja asiakkaan asemaan liittyviä eettisiä kysymyksiä periaatteelliselta kannalta ja antaa niistä suosituksia.

ETENEn toiminta perustuu potilaslakiin ja lakiin sosiaalihuollon asiakkaan asemasta ja oikeuksista. Neuvottelukunnan toiminnan tarkoituksena on potilaan ja asiakkaan perusoikeuksien, ihmisarvon, itsemääräämisen, yhdenvertaisuuden, oikeudenmukaisuuden sekä hyvän hoidon, hoivan, palvelun ja kohtelun edistäminen sosiaali— ja terveysalalla. Valtakunnallista eettistä keskustelua tarvitaan myös palvelujen käyttäjien asemaa, osallisuutta, vastuuta, näkyvyyttä ja roolia koskevista asioista sekä teknologian, teknisten apuvälineiden ja tietotekniikan lisääntyvästä käytöstä palveluissa. Jotta ETENE voi toimia ohjaavassa roolissaan, se julkaisee suosituksia ja raportteja. Toimikausiensa aikana ETENE on julkaissut suosituksia muun muassa terveydenhuollon yhteisestä arvoperustasta, saattohoidosta sekä vanhusten hoidon, mielenterveyden ja teknologian etiikasta. Etenen linja-
uksia julkaistaan verkkojulkaisuina, ja ne ovat siten kaikkien ammattilaisten saavutettavissa.

Palvelujen järjestäjillä (tilaajilla ja tuottajilla) on omat eettiset velvoitteensa ja työnantajana myös vastuu ja velvollisuus valvoa palveluiden laatua ja organisaatioiden ja henkilöstön toimintaa. Muun muassa Kuntaliitto (2018) on julkaissut omat eettiset ohjeensa hallinnon näkökulmasta. Niissä todetaan, että eettisyyden arviointi alkaa siitä, mihin laki loppuu, ja että lainsäädäntö asettaa päätöksenteolle pelkästään reunaehdot. Eettisesti kestävä kunnallinen päätöksenteko on sekä lainmukaista että yhdessä sovittuja arvoja toteuttavaa. Kunnan toiminta ei rajoitu pelkästään sisäiseen hallintoon ja päätöksentekoon, vaan eettinen näkökulma tulee ottaa huomioon kaikessa kunnan toiminnassa, kuten esimerkiksi kunnan tytäryhtiöissä.

Kuntaliitto nostaa ohjeistuksessaan esiin esimerkkinä epäeettisestä toiminnasta korruption, jolla on yhteiskunnalle useita haittavaikutuksia: se heikentää kansalaisten perusoikeuksia, lisää eriarvoisuutta, hidastaa taloudellista kehitystä ja vähentää ihmisten luottamusta demokratiaan ja
päätöksentekijöihin. Tutkimusten mukaan Suomi on yksi vähiten korruptoituneista maista eikä Suomessa juurikaan esiinny niin sanottua katutason korruptiota (kuten lahjontaa), mutta Suomessa esiintyvälle korruptiolle on usein ominaista se, että toimitaan muodollisesti lain mukaan mutta
silti epäeettisesti. Tyypillisiä korruption muotoja ovat tällöin esimerkiksi suosinta, hyvä veli -verkostot, luottamusaseman väärinkäyttö (oman edun tavoittelu, jääviys) ja virkavelvollisuusrikkeet (virkavelvollisuuden laiminlyönti). Avainasemassa korruption ehkäisemisessä ovat avoimuuden, läpinäkyvyyden ja tietoisuuden lisääminen, valvonnan ja raportoinnin tehokkuus sekä eettiset ohjeistukset.

Sosiaalihuoltolaissa (30.12.2014/ 1301, 47 5) säädetään palvelujen laadun varmistamisesta omavalvonnan avulla. Se vie laillisuusvalvonnan ja asiakasturvallisuudesta huolehtimisen työpaikkatasolle ja jokaisen ammattihenkilön ammatilliseksi velvollisuudeksi ja vastuuksi, mikä tukee osaltaan ammattihenkilöiden eettisesti korkeatasoista työskentelyä asiakkaan oikeuksien puolustajina ja palvelujen laadun varmistajina. Lain mukaan sosiaalihuollon toimintayksikön tai muun toimintakokonaisuudesta vastaavan tahon on laadittava omavalvontasuunnitelma sosiaalihuollon laadun, turvallisuuden ja asianmukaisuuden varmistamiseksi. Suunnitelma on pidettävä työpaikalla julkisesti nähtävänä, sen toteutumista on seurattava säännöllisesti ja toimintaa on kehitettävä asiakkailta sekä toimintayksikön henkilöstöltä säännöllisesti kerättävän palautteen perusteella.

Omavalvontasuunnitelmassa on oltava menettelyohjeet myös ammattihenkilöitä koskevaa ilmoitusvelvollisuutta varten. Sosionomilla on ammattihenkilönä velvollisuus ilmoittaa, jos hän tehtävässään huomaa tai saa tietoonsa epäkohdan tai ilmeisen epäkohdan uhan asiakkaan sosiaalihuollon toteuttamisessa tai kohtelussa. Ilmoituksen vastaanottaneen henkilön on
ilmoitettava asiasta kunnan sosiaalihuollon johtavalle viranhaltijalle. Ilmoituksen voi tehdä salassapitosäännösten estämättä.

Sosiaalialan ammattilaisella on henkilökohtainen vastuu ammatin harjoittamisen yhteydessä tekemistään eettisistä ratkaisuista ja valinnoista. Eettinen harkinta on tällaisten ammatilliseen toimintaan liittyvien valintojen, keinojen, toteuttamisessa tai kohteiden ja seurausten tutkimista, työn arvoja ja eettisiä periaatteita ja niiden toteutumista on jatkuvasti arvioitava. Ammatilliset lähtökohdat, periaatteet ja ammattikäytännöt on perusteltava ja tehtävä näkyviksi, jotta avoin keskustelu ja arviointi on mahdollista. Sosiaalialan ammattietiikka on sovittujen yhteisten pelisääntöjen kriittistä arviointia ja noudattamista.

Sosiaalialan työ on jatkuva tasapainoilua niiden eettisten kysymysten kanssa, jotka liittyvät työntekijän itse tekemiin sekä työyhteisössä tehtyihin ammatillisiin valintoihin. Yhteiset pelisäännöt ja niiden huomioon ottaminen yleensä helpottavat arjen etiikkaa koskettavaa työtä. Yhteisöllisyys ja kollegiaalinen jakaminen tukevat parhaimmillaan sosiaalihuollon ammattihenkilöiden moniarvoisuutta ja suhteellisuudentajua ja vähentävät yksinpuhelun seurauksena usein syntyvää "aina oikeassa olemisen" harhakuvaa. Toisaalta myös työyhteisö voi harhautua normittamaan oman toimintansa sokeasti ainoaksi oikeaksi, ellei se pidä huolta omasta hyvinvoinnistaan ja uskalla myös aika ajoin rehellisesti kyseenalaistaa itseään ja toimintaansa yhdessä keskustelemalla.

Osa 5

Opiskelija
. hahmottaa vapaaehtoistoiminnan ja kokemusasiantuntijuuden merkityksen osana palveluja
. osaa analysoida teknologian käytön mahdollisuuksia ja haasteita sosiaalialalla
. osaa arvioida henkilökohtaisia verkkovuorovaikutustaitojaan.

Vapaaehtoistoiminta ja kansalaistoiminta täydentävät virallista palvelujärjestelmää. Niillä on merkittävä osuus hyvinvointiyhteiskunnan palveluissa.

Vapaaehtoistoiminta 

Sosiaalialan ammattilaisten rinnalla toimii paljon vapaaehtoisia ja kokemusasiantuntijoita. Vapaaehtoistoiminnan organisoijina ovat kunnat, yritykset ja järjestöt. Vapaaehtoistoiminnan merkitys yhteiskunnassa on suuri. Se hyödyttää yhteiskunnan lisäksi vapaaehtoisia itseään, paikallisia yhteisöjä, vapaaehtoistoiminnan palveluiden käyttäjiä sekä julkisen ja yksityisen puolen organisaatioita. Vapaaehtoistyöstä voi saada myös uusia tietoja ja taitoja, jotka voivat tukea ihmisen työtä tai opiskelua.

Vapaaehtoistoimintaa on sosiaali- ja terveysalan lisäksi monilla muillakin yhteiskunnan osa-alueilla, kuten liikunnassa, ympäristöasioissa, maanpuolustuksessa tai esimerkiksi uskonnon parissa. Vapaaehtoistoimintaa tehdään lasten, nuorten, perheiden ja ikäihmisten eli kaikkien ikäryhmien parissa. Vapaaehtoistoimintaan voi liittyä esimerkiksi ryhmän ohjaamista, henkilökohtaista tukea tai yhteisöllistä toimintaa. Toiminta voi liittyä myös digipalveluihin, lukutaidon vahvistamiseen, liikuntaan ja hyvinvointiin, ilmastonmuutokseen, kulttuurien kohtaamiseen ja moneen muuhun.

Vapaaehtoistoiminnalle on tyypillistä se, että siinä ei tavoitella taloudellista hyötyä, se tuo kolmannelle osapuolelle (ja vapaaehtoiselle itselleenkin) jotakin hyötyä ja sitä tehdään omasta tahdosta. Tutkimusten mukaan suomalaiset vapaaehtoiset arvostavat altruismia ja haluavat toimia sen mukaan. Altruismilla tarkoitetaan epäitsekästä toisen asemaan asettumisen kykyä — vastakohtaa itsekkyydelle. Lisäksi vapaaehtoistoimija voi toiminnallaan tavoitella myös esimerkiksi yhteisöön kuulumista tai identiteetin uudelleen määrittelyä. Uutena vapaaehtoistoiminnan muotona on muun muassa pop up —vapaaehtoistoiminta. Sillä tarkoitetaan lyhytkestoista osallistumista vapaaehtoistoimintaan, johon vapaaehtoisen on helppo tulla mukaan (Väisänen 2018). Ihmiset eivät ehkä nykyisin halua sitoutua samassa määrin kuin aikaisemmin pitkäkestoiseen vapaaehtoistoimintaan. Toisaalta sosiaalinen media mahdollistaa uusia vapaaehtoistoiminnan muotoja ja foorumeja, joiden johdosta vapaaehtoistoiminta on muuttanut muotoaan. Esimerkiksi vertaisryhmissä ja naapuriapuryhmissä voi esiintyä vapaaehtoistoiminnan piirteitä.

Kaiken kaikkiaan vapaaehtoistoiminnan erot yksityisen, julkisen, kolmannen ja neljännen sektorin välillä tulevat tulevaisuudessa hämärtymään. Pop up -toiminta ja ihmisten itseorganisoituminen tulevat entisestään lisääntymään ja siten muuttamaan perinteisiä vapaaehtoistoiminnan toimintatapoja. Yhä suurempi osa tehdystä vapaaehtoistyötä on jo nyt lyhytaikaista, järjestöihin tai organisaatioihin sitoutumatonta tai pelkästään verkossa tapahtuvaa (Stranius 2018).

Vapaaehtoistoiminta on merkityksellinen lisä julkisissa palveluissa, mutta ammattikorkeakouluopiskelijalle se voi myös tarjota oivallisen työelämäläheisen oppimisympäristön. Tällöin voidaan ajatella, että toiminta ei ole suoranaisesti "vapaaehtoista", koska siitä saadaan opintopisteitä. Vapaaehtoistoiminnasta oppimisen hyödyt ovat moninaiset.

Vapaaehtoistoiminnasta opitaan

Vapaaehtoistoiminnan ja opiskelun yhdistämisellä on todettu olevan huomattavia positiivisia vaikutuksia oppimiseen, opiskelijan ajattelun ja empatiakyvyn kehittymiseen, kulttuurisen tietoisuuden lisääntymiseen (kulttuurisensitiivisyys), persoonalliseen kehittymiseen, sosiaalisiin kysymyksiin sitoutumiseen, opiskelumotivaation lisääntymiseen, elämäntaitojen kehittymiseen, minäpystyvyyden paranemiseen ja vastuullisuuden kasvuun.

Vapaaehtoistoiminnan ja opiskelun yhdistämisellä opiskelijat saavat oppimisympäristön. Tämän myötä opiskelijoiden innostus ja innovatiivisuus saattaa parhaimmillaan tuoda esille uusia näkökulmia. Vapaaehtoistoiminta mahdollistaa teorian ja käytännön yhdistämisen mielekkäällä tavalla ja erikoistumisen omalla alalla. Lisäksi se mahdollistaa tutustumisen alaan monipuolisesti sekä verkostojen luomisen. Vapaaehtoisena toimiminen antaa opiskelijalle perspektiiviä myös omaan ammatilliseen kasvuun, sillä siinä hänen oma persoonansa, arvonsa ja käsityksensä maailmasta siirtyvät suoraan toimintaan.

Vapaaehtoistoiminnan palvelujen käyttäjät voivat hyötyä vapaaehtoistoiminnasta esimerkiksi uusien sosiaalisten suhteiden avulla, sillä ne voivat tutkimusten mukaan edistää ihmisten hyvinvointia (Musick & Wilson 2003, Pessi & Oravasaari 2010). Vapaaehtoistoiminta voi myös mahdollistaa vertaistuen haastavissa elämäntilanteessa.

Vapaaehtoistyönjärjestäjää opiskelijoiden toimiminen vapaaehtoisena puolestaan hyödyttää siten, että he saavat lisää toimijoita vapaaehtoistoimintaan opiskelijoiden osallistumisen myötä. Opiskelijat voivat myös antaa järjestöille lisää uusia näkökulmia toiminnan kehittämiseen.

Oppilaitoksille yhteistyö vapaaehtoistoiminnan verkostojen kanssa tarjoaa ajankohtaista tietoa vapaaehtoistoiminnassa toimimisen osaamisen edellytyksistäja niiden huomioimisesta koulutuksessa. (Manninen & Raatikainen 2014; Raatikainen 2017; Raatikainen & Tast 2016)

Kaiken kaikkiaan vapaaehtoisten merkitys palveluiden tuottamisessa on suuri, mutta toiminta on myös vapaaehtoisille itselleen merkityksellistä. Vapaaehtoistoiminnan lisäksi kokemusasiantuntijat jakavat kokemuksiaan erilaisista elämäntilanteistaan ja niistä selviämisestä. Myös tätä kautta asioiden ja ilmiöiden hahmottaminen, ymmärtäminen ja myötäeläminen on arvokasta toimintaa sosiaalialan kentällä. Vapaaehtoistoiminta voi myös lisätä yhteisyyden kokemista.

Kokemusasiantuntijat

Kokemusasiantuntijuus Suomessa ei ole kehittynyt kansalaisten omasta aloitteesta kuten monessa muussa maassa, vaan kuntien ja erilaisten järjestöjen osallistamishankkeista, joihin kansalaisia on kutsuttu mukaan. Kokemusasiantuntijuutta on tutkittu pääasiallisesti voimaantumisen, yhteiskehittämisen ja hallinnan näkökulmista

Voimaantuminen, yhteiskehittäminen ja hallinta

Voimaantuminen edustaa tutkimuksen valtavirtaa. Yhteiskehittämisessä on kyse asiakkaiden osallistumisesta palvelujen kehittämiseen. He välittävät tietoa sosiaalitoimen asiakkuuteen liittyvistä kokemuksista vaikuttaakseen palvelujen suunnitteluun, toteuttamiseen ja arviointiin. Kolmas näkökulma koskee käsitettä hallinta. Siinä voimaantuminen nähdään yhtäältä yksilön haluksi asettua hallittavaksi ja toisaalta yksilön haluksi asettua hallitsemaan itseään hallinnon päämäärien mukaisesti.

Kokemusasiantuntijoilla katsotaan olevan kaksoisrooli. He ovat sekä kuntoutuja-asiakkaita (esim. mielenterveyskuntoutuja) ja palveluiden käyttäjiä, että omaehtoisia toimijoita. Osalle kokemusasiantuntijoista maksetaan korvausta ja osa tekee toimintaa vapaaehtoispohjalta.

Kokemusasiantuntijat voivat toimia
» ryhmänohjaajina ammattilaisen työparina
» vertaisohjaajina vertaisryhmässä
» kokemuskouluttajina oppilaitoksissa, koulutustilaisuuksissa ja seminaareissa
» antamalla haastatteluja eri medioihin
» kehittäjinä ohjausryhmissä, työryhmissä tai johtoryhmissä tai järjestöjen kehittämistehtävissä
» kokemusarvioijina osallistumalla palvelujen toimivuuden, laadun sekä ihmisoikeuksien toteutumisen arvioimiseen tutkimusryhmän jäsenenä
» tukihenkilöinä tai vertaisneuvojina.

Hakusanalla kokemusasiantuntija löydät aiheeseen liittyviä videoita netistä. 

Palukka, Tiilikainen ja Auvinen (2019) ovat kirjoittaneet kokemusasiantuntijoista artikkelin Kokemusasiantuntija mielenterveys- ja päihdepalveluissa - osallisuuden vai osallistamispolitiikan väline? Artikkelissa kuvataan kuuden kokemusasiantuntijan näkemyksiä toiminnastaan. He kuvaavat rooliaan neljällä eri tavalla:
1. Asiakkaan kokemusmaailman avaaja. Kokemusasiantuntijan läsnäolo asiakkaan ja ammattilaisen tapaamisessa auttaa asiakasta avautumaan vaikeaksi koetuista asioista.
2. Asiakkaan esikuva. Asiakkaan luottamus ja usko omaan kuntoutumiseen vahvistuu.
3. Asiakkaan läheinen. Kokemusasiantuntija tukee asiakasta tämän kertoessa työntekijälle esimerkiksi omasta päihteiden käytöstään.
4. Välittäjä työntekijän ja asiakkaan välillä. Työntekijän on helpompi ymmärtää asiakkaan tilannetta, kun asiakas itse osallistuu aktiivisesti oman asiansa hoitamiseen kokemusasiantuntijan
avulla. Kielteiseksi kokemusasiantuntijat kokivat sen, että joissain tilanteissa heidän asemansa nähdään alisteisena ammattilaisiin nähden tai he eivät tule kuulluksi. Lisäksi tuli mainintoja työnjaon epäselvyyksistä, vuorovaikutusongelmista ammattilaisen kanssa ja odotusten erilaisuudesta. Lopuksi todettiin, että toiminnan aloitteet eivät lähde kokemusasiantuntijoilta itseltään, vaan toimintaa ohjataan ylhäältä.

Teknologia sosiaalialalla

Teknologian, kuten digitalisaation, robotiikan, tekoälyn ja automatisaation, nopea kehitys muokkaa lähes kaikkia toimialoja. Tällä hetkellä ei ole selvyyttä siitä, millaisia vaikutuksia murroksella tulee olemaan. Julkisessa keskustelussa puhutaan sekä voimakkaasta töiden ja työpaikkojen katoamisesta että toisaalta mahdollisuuksista uudenlaisten työnteon tapojen ja uusien teknologian mahdollistamien työpaikkojen syntyyn.

Yhteiskunnalliset ja teknologiset muutokset vaikuttavat myös sosiaalialaan. On todennäköistä, että myös sosiaalialalla tarvitaan uudenlaisia osaamisen yhdistelmiä. Teknologia tuskin korvaa sosiaalialan ammattilaisia, mutta osa työtehtävistä voidaan ehkä tulevaisuudessa automatisoida. Täydellinen automaatio on epätodennäköistä, koska sosiaalialan työ perustuu inhimilliseen kohtaamiseen, empatiaan sekä työntekijän ja asiakkaan väliseen vuorovaikutukseen, joita tekoäly ei ainakaan nykyisin vielä korvaa.

Toistaiseksi tekoälyn kyvykkyys osoittaa tunteita tai käyttää sosiaalialan työssä tarvittavaa herkkyyttä ja luovuutta saati ymmärtää erilaisia kulttuureja ja ihmisten välistä vuorovaikutusta on rajallinen. Viimeaikaisia tekoälysovelluksia voidaan luokitella muun muassa seuraavalla tavalla:

Fyysisen maailman kanssa vuorovaikutukseen perustuvat sovellukset, kuten palvelu- ja hoivarobotit sekä muu kehittynyt robotiikka. Hoivarobotit ovat ihmisen avustamiseen soveltuvia robotteja. jotka ovat hyödyksi joko suoraan avun tarvitsijalle tai häntä auttaville henkilöille. Hoivaan soveltuvat robotit voidaan luokitella kolmeen kategoriaan. Monitoroivat robotit soveltuvat terveydentilan tai hyvinvoinnin seuraamiseen. Avustavat robotit on suunniteltu tukemaan avuntarvitsijaa tai työntekijöitä päivittäisissä toiminnoissa, kuten tavaroiden siirtämisessä tai kuljettamisessa. Kolmas robottityyppi ovat sosiaaliset robotit. joiden tarkoitus on toimia viihdykkeenä ja seurana tai erilaisten kognitiivisten ja fyysisten aktiviteettien tukena ja edistäjänä. Esimerkkinä sosiaalisista roboteista ovat Nao ja Pepper. 


Luonnollisen kielen sovellukset. Näitä ovat esimerkiksi reaaliaikaiset käännösohjelmat, puheentunnistus ja automatisoitu tekstin tuottaminen.

Kehittynyt ongelmanratkaisu, joka perustuu valtavasta datamäärästä havaittujen riippuvuussuhteiden ja luokittelun hyödyntämiseen. Esimerkiksi tekoälykäs robotti voi hakea vastauksen strukturoimattomaan kysymykseen tai diagnosoida sairauksia.

Useat julkiset viranomaiset tarjoavat jo tänä päivänä tieto- ja viestintätekniikkaan perustuvia sähköisiä palveluita. Sähköisten palveluiden ohella puhutaan myös verkkoasioinnista. Sähköiset palvelut lisäävät kansalaisten mahdollisuuksia ajasta ja paikasta riippumattomaan viranomaispalvelujen käyttöön. Niiden välityksellä voidaan täyttää hakemuksia, tehdä ilmoituksia ja tarkistaa omia henkilökohtaisia tietoja.

Verkkopalvelut

Sosiaali- ja terveysalalla on nykyisin tarjolla lukuisia tietoa, ohjausta ja neuvontaa tarjoavia verkkopalveluja. Mielenterveystalo on HUS:n tuottama verkkopalvelu, joka kuuluu isompaan Terveyskylä.fi-kokonaisuuteen. Mielenterveystalosta löytyy tietoa, omahoito-ohjelmia, oppaita, oirenavigaattoreita sekä palveluhakuja. Mielenterveystalossa on tarjolla myös nettiterapiaa, jonne pääsee lääkärin lähetteellä ympäri Suomen. Ammattihenkilöille on tarjolla omat kirjautumisen takana olevat tietosisällöt. Verkkopalvelujen etuna on se, että palvelut ovat laajasti kaikkien kansalaisten saavutettavissa. Verkossa tapahtuva työ edellyttää työntekijöiltä eettistä pohdintaa ja lainsäädännön huomioimista.

Verkkopalvelussa asiakas asioi viranomaisen tai asiantuntijan kanssa verkkoyhteyden välityksellä. Asiointi voi tapahtua videoyhteyden avulla, mikä edellyttää asiakkaalta laajakaistayhteyden lisäksi tietokoneessa olevan kameran käyttöä. Asiointi voi olla myös tekstipohjaista reaaliaikaista tai ei-reaaliaikaista viestintää. Reaaliaikaisessa chat-keskustelussa vastaus tulee chattiin välittömästi, kun taas ei—reaaliaikaisessa keskustelussa on kyse viiveellä tapahtuvasta asioinnista. Esimerkiksi Ensi- ja turvakotien liitto tarjoaa nettiturvakodissa kahdenvälistä chat-keskustelua väkivaltatyön ammattilaisen kanssa.

E-konsultaatio parantaa ammatillisen tiedon ja osaamisen jakamista sekä erityisasiantuntemuksen leviämistä ammattilaisille. Esimerkkinä e-konsultaatiosta on Päihdelinkin e-konsultaatiopalvelu, joka tarjoaa sosiaali— ja terveysalan ammattilaisille tietoa ja tukea.

Tekstipohjaisissa verkkopalveluissa on erityispiirteitä, jotka vaikuttavat työntekijän ja yhteyttä ottavan henldlön väliseen vuorovaikutukseen sekä auttamissuhteen muodostumiseen. 

Verkkopalvelut ovat siirtymävaiheen palveluita, jotka johtavat verkkopalveluista kasvokkain tapahtuvien palvelujen pariin. Tutkimusten mukaan verkkoauttamiseen tähtäävässä tekstipohjaisessa anonyymissa verkkopalvelussa on sekä myönteisiä uusia mahdollisuuksia että huomioitavia riskejä.

Työntekijän ja asiakkaan välinen auttamissuhde koetaan verkossa tasavertaisena auttamissuhteena, koska anonyymius madaltaa kynnystä kertoa aroista henkilökohtaisista asioista, joiden ilmaiseminen kasvokkaisessa kommunikaatiossa voi olla vaikeaa. Toisaalta anonyymius saattaa olla
tekijä, joka vaikeuttaa auttamissuhteeseen sitoutumista. Haasteena tekstipohjaisessa kommunikaatiossa on väärin ymmärryksen vaara puuttuvan non-verbaalisen viestinnän, kuten ilmeiden ja eleiden, johdosta. Kasvokkaisen viestinnän puuttuminen saattaa kapeuttaa vuorovaikutusta ja johtaa vääriin tulkintoihin.

Verkkovuorovaikutus

Työntekijä voi edistää asiakkaan kanssa tapahtuvaa verkkovuorovaikutusta huomioimalla omassa viestinnässään seuraavat verkkotekstin elementit:
» yleiskieli/selkokieli
» oikeakielisyys
» persoonallinen ilmaisu
» tekstin ytimekkyys
» ydinasian selkeyttäminen
» peilaustekniikka
» tapausesimerkkien käyttö.
(Lähde: Rahikka 2013.)
Työntekijän ja asiakkaan välistä kommunikaatiota on mahdollista rakentaa prosessimaisesti seuraavien toimintojen avulla:
» kommunikaation säätely
» viestien empaattinen luenta
» viestien tulkinta ja tulkinnan tarkistaminen
» kysymysten tekeminen
» vuoropuheluun haastaminen.

Verkkoryhmissä työntekijät voivat tieto- ja tunneinterventioilla ohjata verkkokeskustelua. Tietointerventioita ovat muun muassa kysymykset, uusien teemojen tuominen keskusteluun, tiedon välittäminen, keskustelun kommentointi, keskusteluyhteenvetojen teko ja keskustelun suuntaaminen ilmiöiden syvällisempään pohdiskeluun. Tunneinterventioita ovat muun muassa keskustelijoiden henkilökohtainen huomioiminen, turvallisuutta luovat viestit, tunnepuheeseen tarttuminen ja empaattisen myötätunnon osoittaminen. Tavoitteena verkkoryhmiä ohjattaessa on antaa ryhmän alussa tilaa regressiivisille eli ongelmakeskeisille kertomuksille. Alussa ryhmäläisille on hyvä antaa tilaa kertoa omista tunteistaan ja kokemuksistaan. Ryhmän edistyessä ohjaaja voi omilla interventioillaan ohjata keskustelua progressiiviseen suuntaan, jossa ongelmien käsittelyn sijaan etsitään ratkaisuja käsiteltävään aiheeseen.

Vuodesta 2018 lähtien on henkilötietojen käsittelyssä alettu soveltaa EU:n yleistä tietoasetusta ja sitä täydentävää tietosuojalakia. Uudistuksen tarkoitus on parantaa henkilöiden mahdollisuuksia vaikuttaa itseään koskevien tietojen käsittelyyn. Yksi asetukseen sisältyvä uudistus on osoitusvelvollisuus, mikä tarkoittaa, että henkilötietojen käsittelijän tai rekisterinpitäjän on jatkossa osoitettava kirjallisesti noudattavansa tietosuojalainsäädäntöä ja henkilötietojen käsittelyä koskevia periaatteita. Edellä mainittu tietosuoja-asetus koskee myös sähköisiä palveluita (tietosuoja.fi/ tietosuoja).

Digitaalinen eriarvoisuus haasteena

Aikaamme on kuvattu historiallisesti hämmentäväksi digitaalisen kehityksen johdosta, sillä se tarjoaa sekä mahdollisuuksia että rajoitteita ihmisten väliselle kanssakäymiselle. Yhteiskunnan digitalisoituessa tieto- ja viestintätekniikasta on tullut tärkeä osa arkea. Siirryttäessä yhä enenevässä määrin sähköisiin palveluihin on alettu kiinnittää huomiota niiden kansalaisten asemaan, joille sähköisten palveluiden käyttö ei ole mahdollista. Tämän johdosta on tärkeää tunnistaa palveluiden ulkopuolelle jäävät väestöryhmät. Digitaalisten palveluiden käyttämättömyys on monimuotoinen ilmiö, jonka taustalla on useita vaikuttavia tekijöitä. Henkilöt, jotka eivät ole koskaan käyttäneet digitaalisia palveluita eivätkä myöskään koe niitä tarpeellisina, muodostavat ryhmän, joka on palveluiden ulkopuolella. On myös niitä, jotka ovat joutuneet luopumaan internetin käytöstä esimerkiksi taloudellisista syistä. Heikoimmassa asemassa tietoyhteiskunnassa ovat he, jotka eivät osaa tai voi käyttää digitaalisia palveluita. Heille käyttämättömyys ei ole vapaaehtoinen valinta, vaan syynä voi olla esimerkiksi ikääntyminen tai käyttöä estävät toimintarajoitteet.

Tästä eriarvoisesta asemasta käytetään digitaalisen kuilun tai digitaalisen eriarvoisuuden käsitettä. Digitaalinen kuilu viittaa yhteiskunnan kahtiajakautumiseen — yhtäältä niihin, joille tietoteknologian käyttö on mahdollista, ja toisaalta niihin, jotka jäävät sen ulkopuolelle. Digitaalisen kuilun käsitettä kohtaan on esitetty kritiikkiä, ja useat tutkijat puhuvat mieluummin digitaalisesta syrjäytymisestä, koska sitä pidetään sisällöllisesti laaja—alaisena ja ilmiötä paremmin kuvaavana.

Tutkittaessa digitaalista syrjäytymistä on todettu, että suurimmassa syrjäytymisvaarassa ovat vanhukset, vähän koulutetut ja pienellä tulotasolla elävät sekä harvaan asutuilla alueilla asuvat henkilöt, joilla ei ole tietoliikenneyhteyksiä tai yhteydet ovat tehottomat. Teollisuusmaiden talousjärjestö tekemässä kansainvälisessä aikuistutkimuksessa (2013) tutkittiin muun muassa aikuisväestön ongelmanratkaisukykyä digitaalisessa ympäristössä. Tutkimuksessa Suomi todettiin kärkimaaksi digitaalisessa ympäristössä toimimisessa. Nuorten digitaidot ovat korkealla tasolla, mutta sen sijaan vanhempien ikäryhmien (yli 60-vuotiaiden) digitaidot ovat huonot ja kaipaavat kohennusta. Nuorten ja vanhemman väestön välinen osaamiskuilu todettiin tässä tutkimuksessa tutkituista maista kaikkein suurimmaksi juuri Suomessa. 

Ratkaisuksi on esitetty käytettävyyden ja saavutettavuuden parempaa huomioimista sekä vapaaehtoisten tarjoamaa tietoteknistä opastusta sitä tarvitseville. Lähtökohtana palveluita suunniteltaessa tulee olla helppokäyttöisyys ja saavutettavuus. Käytettävyys merkitsee laitteen tai järjestelmän käyttöä halutulla tavalla tuloksellisesti ja miellyttävästi ilman, että käyttäjä joutuu
miettimään, mitä hänen tulee seuraavaksi tehdä. Saavutettavuus taas puolestaan tarkoittaa, että verkkopalveluita suunniteltaessa huomioidaan erilaiset käyttäjät ja heidän tarpeensa.

Euroopan parlamentin ja neuvoston direktiivi (2016! 2102) julkisen sektorin elinten verkkosivustojen ja mobiilisovellusten saavutettavuudesta säätää julkisen hallinnon verkkopalveluiden saavutettavuuden minimitasosta sekä keinoista, joilla saavutettavuuden toteutumista valvotaan. Saavutettavuusdirektiivissä saavutettavuudella tarkoitetaan sitä, että verkkosivut ja mobiilisovellukset sekä niiden sisällöt ovat sellaisia, että kuka tahansa voisi niitä käyttää ja ymmärtää, mitä niissä sanotaan.

Jotta saavutettavuus toteutuisi, digitaalisten palvelujen suunnittelussa tulee hyödyntää sellaisia käytäntöjä, teknologioita ja menetelmiä, joilla turvataan palveluiden käyttö erilaisilla päätelaitteilla ja erilaisten apuvälineiden kanssa. Saavutettavuus kuuluu yhtenä osana suunnittele kaikille -periaatteeseen (design for all -periaate), mikä tarkoittaa erilaisten käyttäjien ja heidän tarpeidensa huomioimista jo palvelun suunnitteluvaiheessa. Tällä pyritään varmistamaan kaikille käyttäjille tasavertaiset mahdollisuudet käyttää digitaalisia palveluita riippumatta kuulo- tai näkökyvystä, motorisista vaikeuksista tai muista toimintarajoitteista. Verkkopalveluiden suunnittelussa ihmisten elämän tulisi olla perimmäisenä suunnittelua ohjaavana lähtökohtana. Tulevaisuuden näkymänä on, että palvelut tulevat edelleen digitalisoitumaan. Tämän johdosta tulee hylätä yksipuolinen dikotominen hyvä—huono-ajattelu. Tulevaisuuden kannalta on tärkeää mahdollistaa sosiaalialan ammattilaisten ja heidän asiakkaidensa osallisuus teknologisten sovellusten suunnittelussa. Digitaalisuuden aktiivinen käyttö mahdollistaa kuntalaisen osallistamisen palveluiden yhteissuunnitteluun. Tämä edellyttää kunnan ja kuntalaisten valmiuksien ja osaamisen
kehittämistä.
Hill ja Shaw (2011) muistuttavat niistä mahdollisuuksista, joita digitalisaatio on avannut näkö- ja kuulovammaisille. Palveluntarjoajalta tämä edellyttää, että palvelua suunniteltaessa kiinnitetään erityistä huomiota käytettävyyteen ja saavutettavuuteen. Saavutettavuutta lisäävät muun muassa näkövammaisille tarkoitettujen ruudunlukuohjelmien ja kuvien kuvailutekstien käyttö tai kuulovammaisia huomioivat tekstitykset videoissa. Sosiaalialalla tietoteknisten ratkaisujen kehittäminen vaatii edelleen lisäpanostusta ja kaikkien käyttäjäryhmien osallisuutta suunnittelussa.


